<!DOCTYPE html>
<html lang="pl">

<head>
    <meta charset="UTF-8">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <link rel="stylesheet" href="../css/style.css">
    <title>Myśli Nowoczesnego Polaka</title>
</head>

<body>
    <div class="book-topBar">
        <img src="../images/Roman_Dmowski.jpg" alt="Roman Dmowski">
        <p class="book-topBar-content">Nierzadko spotykamy sie ze zdaniem, ze nowoczesny Polak powinien jak najmniej byc
            Polakiem. Jedni powiadaja,
            ze w dzisiejszym wieku praktycznym trzeba myslec o sobie nie o Polsce, u innych ustepuje tez miejsca
            ludzkosci. Tej ksiazki nie pisze ani dla jednych ani dla drugich.</p>
        <h1 class="section-title">Myśli Nowoczesnego Polaka</h1>
    </div>
    <div class="book-content-container">

        <h1 class="section-title" id="#1">Przedmowa do wydania pierwszego</h1>

        <div class="chapter-container" id="1">
            <p class="chapter-content">Książka ta w przeważnej części drukowana była w „Przeglądzie Wszechpolskim”,
                gdzie ukazała się w szeregu artykułów (podpisanych pseudonimem: R. Skrzycki) w roku
                1902. Jakkolwiek treść jej, stanowiąca określoną całość, z góry była przeznaczona na
                książkę, to jednak artykuły nie ukazywały się w porządku odpowiadającym planowi
                logicznej całości, ale porządek ten zależny był od przypadku, od tego, czego
                sformułowanie prędzej mi się nasunęło, lub od planu redakcyjnego w czasopiśmie.
                Przygotowując obecne wydanie do druku, ułożyłem ogłoszony już tekst według planu,
                zmieniłem porządek rozdziałów, w części potworzyłem z tamtych nowe rozdziały,
                usunąłem to, co mi się wydało zbytecznym, uzupełniłem braki, wreszcie napisałem wstęp,
                ostatni rozdział oraz większe ustępy w paru innych rozdziałach.</p>
            <p class="chapter-content">Powyższe zmiany i uzupełnienia znacznie zmieniły charakter pracy. Ogłaszając
                rzecz w czasopiśmie politycznym, w organie stronnictwa, uważałem za stosowne
                zachować dla siebie to, co stanowi artykuły mojej wiary osobistej i za co nie chciałem
                stronnictwa czynić nawet pośrednio odpowiedzialnym. Inna rzecz z książką; tę
                wypuszczam w świat na swoją osobistą odpowiedzialność, wypowiadam więc w niej co
                myślę, nie krępując się żadnymi względami. Czytelnik otrzymuje tu do rąk nie manifest
                stronnictwa, ale garść myśli jednego człowieka, którego od dawna zajmowały zagadnienia
                narodowego bytu.</p>
            <p class="chapter-content">Nad tym, com tu napisał, myślałem wiele. Uważam, wobec tego, iż, dając książkę
                skromną rozmiarami, mam prawo zwrócić się do czytelnika z prośbą, ażeby ją czytał
                powoli. W miejscach, w których wyda mu się, że spotkał paradoks, że wyraźnie została
                pogwałcona prawda, niech się zatrzyma i pomyśli, czy ta prawda rzekoma nie jest
                uświęconym, uprzywilejowanym fałszem i czy przy bliższym w rzecz wejrzeniu nie okaże
                się, że autor ma słuszność. Jest to prośba duża; bo dziś, w czasach wielkiego przemysłu
                literackiego, proces czytania stał się przeciętnie podobnym do filtrowania lekkiego płynu
                z rzadko zawieszonymi cząstkami stałymi: płyn szybko przelatuje przez filtr, zostawiając
                ledwie dostrzegalny osad – równie szybko przechodzi treść książki przez głowę
                czytelnika, osadzając w niej tylko z rzadka luźne myśli. Nie uważając, żeby wartość książki
                wzrastała z jej objętością a z drugiej strony przywiązując wiele wagi do umiejętności
                krótkiego wyrażania swych myśli, starałem się dać w małej objętości, o ile mnie było stać
                na to, jak najwięcej. Stąd owa prośba moja do czytelnika</p>
            <p class="chapter-content">Książka obecna porusza na niejednej stronie zagadnienia stanowiące przedmiot
                dzisiejszej nauki społecznej; czyni to ona wszakże w sposób daleki od „naukowego”
                traktowania rzeczy. Jest to uwydatnione jak najbardziej w sposobie pisania: nie
                zestawiam swych poglądów z podobnymi lub odmiennymi poglądami uczonych, nie
                powołuję się na nikogo, unikam nawet konsekwentnie, gdzie to tylko możliwe, terminów
                naukowych. Zależało mi bardzo na tym, ażeby „naukowość” nie paraliżowała w czytelniku
                władzy samoistnego myślenia, ażeby mu nie przeszkadzała zestawiać poglądów moich z
                tym, co widzi w życiu.</p>
            <p class="chapter-content">Od lat trzydziestu, od czasu jak „nauka nowoczesna” wdarła się szeroką falą do
                naszego piśmiennictwa, a nawet do publicystyki, nadużywanie jej przez piszących
                nieustannie wzrasta. Przemawiają w jej imieniu ci, którzy nigdy z nią nie mieli nic
                wspólnego, którzy nie rozumieją nawet, co to jest nauka, nie wiedzą, że naukowe
                traktowanie rzeczy polega przede wszystkim na metodzie. Skutkiem tego u zwolenników
                poważniejszej lektury wytwarza się pewne zboczenie umysłowe, polegające na tym, że się
                operuje poglądami naukowymi bez wszelkiej metody, bez zdolności ocenienia ich
                właściwej roli w nauce, a następnie, że opinia, na której podający ją autor wycisnął pieczęć
                „naukowości”, którą poparł odpowiednią cytatą, pozyskuje u czytelnika większą wartość
                od najoczywistszych faktów. Mamy już wśród naszej czytającej publiczności liczną sferę,
                nad którą wyrazy „nauka”, „naukowy” posiadają władzę wprost hipnotyczną, a wśród
                piszących wielu takich, którzy stracili widnokrąg życia, bo w każdym niemal kierunku
                zasłania im go kawałek papieru z naukową firmą. Jest to zupełnie zrozumiały objaw w
                społeczeństwie, które się nie zżyło z nauką, dla którego jest ona tym, czym religia dla
                świeżo nawróconych pogan.
            </p>
            <p class="chapter-content">Otóż niezmiernie mi zależy na tym, ażeby czytelnik dobrze sobie uświadomił, że
                książka moja nie ma nic wspólnego z tą nibynaukową literaturą i publicystyką, która u nas
                tak się rozrosła ostatnimi czasy. Jest to książka zwyczajnego myślącego człowieka,
                czerpiącego więcej z tego co widział, niż z tego co czytał, który nie ma pretensji do
                metodycznego wykrywania praw rządzących społeczeństwem ludzkim, ale który jedynie
                usiłuje sformułować sobie kierownicze zasady postępowania. Nie podaje on nic
                czytelnikowi w imieniu autorytetów, ale żąda od niego, żeby sam myślał.</p>
            <p class="chapter-content">Słowa powyższe zwracam przede wszystkim do tych, w których rękach
                najbardziej pragnę widzieć swą książkę – do młodzieży polskiej. Kształci się ona
                przeważnie w szkole, która usiłuje zabić w niej wszelką zdolność samodzielnego
                spostrzegania i myślenia, a ci, co ją chcą wyrwać spod wpływu szkoły, częstokroć jeszcze
                więcej wyrządzają jej pod tym względem krzywdy. Skutkiem tego umysłowość polska na
                całej linii cierpi na brak wyraźnych indywidualności, na brak głów samodzielnych.</p>
            <p class="chapter-content">Nie tyle mi idzie o to, żeby czytelnik przyjął moje poglądy, ile żeby myślał nad
                poruszonymi przeze mnie sprawami.</p>
            <p class="chapter-content chapter-content-to-right">R. Dmowski</p>
            <p class="chapter-content chapter-content-to-right">Florencja, 16 maja 1903 r.</p>
        </div>

        <h1 class="section-title" id="#2">Przedmowa do wydania drugiego</h1>

        <div class="chapter-container" id="2">
            <p class="chapter-content">Pisząc w niewiele więcej jak pół roku po ukazaniu się książki przedmowę do jej
                drugiego wydania, nie mam powodu do uskarżania się na czytającą publiczność. Rozejście
                się w tak krótkim czasie tysiąca egzemplarzy książki, poświęconej poważniejszym
                zagadnieniom narodowego życia i nie obliczonej na najszersze koła czytelników, jest u
                nas zjawiskiem nadzwyczaj pomyślnym i budzić raczej musi w autorze uczucie
                wdzięczności dla ogółu za przyjęcie jego myśli z tak żywym zainteresowaniem. Nie mogę
                wszakże powiedzieć, żebym to samo uczucie wdzięczności żywił dla krytyków. Obok paru
                sprawozdań, pochodzących od ludzi bliskich mi duchowo i podzielających przeważnie
                wypowiedziane tu poglądy, obok jednej, zdaje się jedynej, miejscami dość ostrej, ale też i
                wcale bezstronnej krytyki dalekiego mi pisarza, książkę moją spotkały same tylko
                napaści. Nienawiść do kierunku politycznego, któremu służę, tak wzięła i u piszących
                górę, że nie chcieli jedni, inni zaś nie mogli dojrzeć tego, co stanowi istotę książki. Z rzeczą,
                poświęconą zagadnieniom ogólnym, przeważnie etycznym, obeszli się ci panowie, jak z
                pamfletem; wyznanie wiary osobistej człowieka, który bądź co bądź sporo przemyślał i
                szczerze to, co myśli, wypowiedział, potraktowano jak akt ordynarnej politycznej intrygi.</p>
            <p class="chapter-content">Co prawda, nie należało się niczego innego spodziewać, wobec tego, że głos tu
                zabrała właściwie prasa tylko jednej dzielnicy. W prasie zaboru rosyjskiego o
                najogólniejszych nawet, najbardziej oderwanych zagadnieniach narodowego bytu
                dyskutować nie wolno: tam cenzura puściła tylko obelgi pod moim adresem w tych
                pismach, które mnie nimi uznały za stosowne potraktować. W zaborze pruskim pisma
                polskie już tylko bieżącymi praktycznymi sprawami się zajmują. W Galicji zaś, gdzie
                książka moja zwróciła uwagę prasy i wywołała dość żywe rozprawy wszystko się
                sprowadza do politycznego mianownika</p>
            <p class="chapter-content">Niektórzy z piszących o książce nie zorientowali się nawet co do tego, z jakim
                rodzajem literackim mają do czynienia. W rzeczy par excellence osobistej, będącej
                rodzajem spowiedzi, chcieli oni widzieć jakiś traktat, obejmujący całość zagadnień danego
                zakresu i zarzucali jej, że tego lub owego w niej nie ma, że to lub owo zostało nie
                dowiedzione. Ależ moim zamiarem było tylko rzucić garść myśli, uwydatnić ich zarysy,
                częstokroć w sposób bardzo ostry, ażeby zmusić czytelnika do zatrzymania się nad i
                mówiłem tylko o tym o czym mi się podobało, co uważałem za stosowne poruszyć. Przede
                wszystkim zaś nie stawiałem sobie za cel niczego ostatecznie dowodzić. Powiedziałem
                czytelnikowi co myślę, ażeby zapytał siebie, co on o tych rzeczach myśli i zdał sobie
                sprawę, dlaczego myśli tak a nie inaczej. Oto wszystko.</p>
            <p class="chapter-content">Nie zatrzymując się nad niesumiennymi zarzutami, którymi mnie ze złą wiarą
                zasypano, ani nad tymi, które zrodziły zbyt pierwotny sposób myślenia, zwrócę tu uwagę
                tylko na dwa oskarżenia, podniesione przeciw mnie przez ludzi szczerych i prawdziwie
                miłujących ojczyznę.</p>
            <p class="chapter-content">Według jednego, pragnąłbym zatrzeć, wytępić w narodzie naszym wszystko co
                stanowi jego odrębność, a życie jego i postępowanie wzorować w zupełności na innych
                narodach. Otóż zdaje mi się, iż oskarżenie to ma źródło w niewłaściwym pojęciu
                narodowej odrębności, w nieumiejętności zakreślania jej dziedziny i właściwych granic.
                Ścisłe stosunki międzynarodowe wytworzyły cały system praw, spod których żadnemu
                ludowi bezkarnie wyłamywać się nie wolno. Cóż byśmy powiedzieli o narodzie, który by
                dla odróżnienia się od innych nie chciał zaprowadzić u siebie kolei żelaznych, telegrafów
                lub służby bezpieczeństwa?... Nie można na wszystko, czym się różnimy od innych ludów,
                patrzeć jako na cenną odrębność narodową. Jesteśmy niewątpliwie brudniejsi i leniwsi od
                narodów zachodnich – czyż mamy przeto nasz brud i nasze lenistwo w dalszym ciągu
                pielęgnować?... Otóż ja sobie pozwalam np. nasz fałszywy humanitaryzm względem
                innych ludów traktować jako wynik niedostatecznego przywiązania do wspólnego
                narodowego dobra, i tyle cenić, co nasz brud i nasze lenistwo. Wierzę zaś tak niezłomnie
                w zdolności swej rasy, w bogatą indywidualność polskiej duszy, iż nie obawiam się zaniku
                naszej odrębności duchowej przez to, że się poddamy ogólnym prawom, rządzącym
                życiem narodów, że np. tam, gdzie inni pokazują zęby i pazury, my nie będziemy
                wystawiali obnażonych piersi i grzbietów, że gdzie inni czerpią natchnienie z cyfr i faktów,
                przestaniemy szukać wskazówek... w poezji.</p>
            <p class="chapter-content">Drugie, pokrewne z powyższym, oskarżenie mówi, iż imponuje mi wszelki gwałt,
                wszelka nikczemność w dziejach, byle przynosiły bezpośrednie korzyści, i że chciałbym,
                ażeby nasz naród podobne rodzaje postępowania naśladował. Tu już idzie o zwykłą
                logikę. Wskazując fałsze, jakimi lubimy się pocieszać w naszym smutnym położeniu,
                wspomniałem, że wiarołomna i posiłkująca się gwałtami polityka Prus wcale Niemcom na
                złe nie wyszła, że zatem złudną jest nadzieja, iż zbrodnie dziejowe Prus na Niemcach się
                pomszczą. Stąd wyciągnięto wniosek, że jestem wielbicielem gwałtów i wiarołomstwa.
                Robi to wrażenie, jakbyśmy się znajdowali jeszcze w tym wczesnym stadium rozwoju
                moralnego, kiedy potrzebne są bajki z zakończeniem pouczającym, że cnota zawsze
                spotyka nagrodę, a niecnota karę. Można przecież uznać fakt, że w stosunkach między
                narodami nie ma słuszności i krzywdy, że jest tylko siła i słabość, że Niemcy dobrze
                wyszły na gwałtach i wiarołomstwie Prus – a jednocześnie, nawołując swe społeczeństwo
                do silnej i stanowczej polityki narodowego interesu, nie zalecać mu ani brutalnych
                gwałtów, ani wiarołomstwa (lub oszustwa), które w człowieku prawdziwie
                cywilizowanym i moralnie rozwiniętym głęboki wstręt budzić muszą.</p>
            <p class="chapter-content">Pomimo tak wyraźnych dowodów niezrozumienia przez wielu ludzi niektórych
                ustępów książki, nie uważam za stosowne nic w niej obecnie zmieniać ani uzupełniać.
                Jestem pewien, że można by te myśli lepiej wypowiedzieć; sam może dziś niejedną bym
                inaczej wyraził – ale w tej postaci, w jakiej zostały podane, są wyrażone jasno, i każdy, kto
                się zechce nieco zastanowić dobrze je zrozumie.</p>
            <p class="chapter-content">Mam to przekonanie, że Myśli moje, tak źle przeważnie zrozumiane przez ludzi
                piszących, o wiele żywszy odgłos i głębsze zrozumienie znajdują w świecie ludzi
                działających, żyjących życiem praktycznym. Ci zdają sobie sprawę z tego, czym jest czyn i
                jakie są psychologiczne warunki czynu, i rozumieją całą nicość mędrkowań, zrodzonych z
                papieru i kończących swój żywot na papierze. Odczuwają oni dość często ten antagonizm,
                jaki się wytwarza między literaturą a życiem wskutek tego, że ci, co piszą, daleko
                przeważnie stoją od życia, jego potrzeb, interesów, od jego nakazów. Pochlebiam sobie,
                że w tym antagonizmie moje Myśli stoją po stronie życia.</p>
            <p class="chapter-content chapter-content-to-right">R. Dmowski</p>
            <p class="chapter-content chapter-content-to-right">Kraków, 19 marca 1904 r</p>
        </div>

        <h1 class="section-title" id="#3">Przedmowa do wydania trzeciego</h1>

        <div class="chapter-container" id="3">
            <p class="chapter-content">Nie miałem zamiaru opatrywać przedmową tego nowego, trzeciego wydania mej
                książki. Prosiłem tylko wydawców, by dodali na końcu artykuł z jubileuszowego wydania
                „Przeglądu Wszechpolskiego” pt. Podstawy polityki polskiej, będący dopełnieniem i
                rozwinięciem, w pewnych zaś punktach korekturą Myśli nowoczesnego Polaka.
            </p>
            <p class="chapter-content">Dziś, gdy mi przysłano to nowe wydanie już w gotowych arkuszach i gdym je
                przejrzał, zestawiając nowy rozdział z poprzednimi, uważam za konieczne dać
                czytelnikowi parę słów wyjaśnienia.</p>
            <p class="chapter-content">Rozdział o „podstawach polityki polskiej” jest właściwie osobną rozprawką,
                napisaną w trzy lata po Myślach, w czerwcu 1905 r., na temat, któremu poświęcona jest
                znaczna część Myśli, rozprawką stwierdzającą ewolucję poglądów autora, przyznającego
                się szczerze do pewnej jednostronności w traktowaniu przedmiotu. Dlatego to uważałem
                za konieczne dopełnić nią poprzednie wydanie Myśli. Co prawda, dziś miałbym ochotę
                nową taką rozprawkę napisać i niejedno zarówno w poprzednich jak i w nowym rozdziale
                skorygować lub rozwinąć. Pozostawiam to wszakże dalszej przyszłości, kiedy warunki
                mego życia będą bardziej sprzyjały tego rodzaju pracy.
            </p>
            <p class="chapter-content">Czytelnik może zapytać, dlaczego ten rozdział został dodany w surowym stanie,
                dlaczego raczej autor nie zrewidował poprzedniego wydania, dlaczego nie skorygował i
                nie dopełnił pierwszych rozdziałów z punktu widzenia później wypowiedzianych
                poglądów... Po co?</p>
            <p class="chapter-content">Celem mojej książki nie było pozyskiwanie czytelnika na rzecz pewnych
                dogmatów, ale pobudzenie go do myślenia o rzeczach, które dla mnie mają
                pierwszorzędną doniosłość moralną. Cel ten lepiej osiągnięty zostanie, gdy czytelnik
                zobaczy, jak sam autor zastanawia się, zmienia i rozwija swe poglądy pod wpływem
                spostrzeżeń i doświadczeń. Przeszkadza to uwierzeniu w nieomylność autora, ale należę
                do tych, którzy się o taką opinię nie starają.</p>
            <p class="chapter-content">Zresztą Myśli moje mają charakter zbyt osobisty, dość mało mają pretensji do
                tego,
                by je uważano za obowiązujący wszystkich wyrok w poruszonych kwestiach, dość
                wyraźnie są, jak to już w poprzedniej przedmowie podkreśliłem, „rodzajem spowiedzi”
                danego człowieka w danym momencie jego życia, ażebym uważał za możliwe korygować
                je w każdym wydaniu, jak to się robi z dziełami naukowymi. Quod scripsi, scripsi1.</p>
            <p class="chapter-content">Może to wreszcie pomoże niektórym krytykom do zrozumienia, że nie mają do
                czynienia z broszurą polityczną.
            </p>
            <p class="chapter-content chapter-content-to-right">R. Dmowski</p>
            <p class="chapter-content chapter-content-to-right">Glion w Szwajcarii, 2 września 1907 r</p>
            <p class="chapter-content adnotation">1 [łac.] „Com napisał, napisałem”. Słowa wzięte z Ewangelii św. Jana
                (J 19, 22). [Redakcja]</p>
        </div>

        <h1 class="section-title" id="#4">Przedmowa do wydania czwartego</h1>

        <div class="chapter-container" id="4">
            <a href="#tab1">1</a>
            <a href="#tab2">2</a>
            <a href="#tab3">3</a>
            <p class="chapter-content">Powiedziano mi przed paru laty, że sporo ludzi chciałoby przeczytać Myśli
                nowoczesnego Polaka, ale nie mogą znikąd dostać tej, dziś już wyczerpanej książki, że
                zatem potrzebne jest nowe jej wydanie.</p>
            <p class="chapter-content">Nowe wydanie – łatwo powiedzieć, ale jak to zrobić?...</p>
            <p class="chapter-content">Przecież ta książka, pisana przed trzydziestu laty, była ściśle związana z życiem
                i
                sposobem myślenia współczesnej Polski, była szukaniem odpowiedzi na męczące
                zagadnienia naszej rzeczywistości, takiej, jaką ona wówczas była. Od tego zaś czasu ileż
                się zmieniło, jakże inne jest położenie Polski i jak inaczej ta Polska myśli.
            </p>
            <p class="chapter-content">Ja sam także przez ten czas wiele przeżyłem, wiele zdobyłem spostrzeżeń i
                doświadczeń, a nauczywszy się sporo, na mnóstwo rzeczy inaczej, niż wówczas, patrzę.</p>
            <p class="chapter-content">Czyż można dać w ręce czytelnika nowe, niezmienione wydanie i wziąć za nie
                odpowiedzialność?...</p>
            <p class="chapter-content">Pierwszą moją myślą było przerobić książkę, zastosować ją do dzisiejszych czasów.
                Tyle bym wszakże musiał zmienić, że nie byłoby to nowe wydanie Myśli, ale nowa, inna
                książka</p>
            <p class="chapter-content">Za najprostszy sposób wyjścia z tych trudności uznałem dać do druku czwarte
                wydanie Myśli, niezmienione, tylko uzupełnione</p>
            <p class="chapter-content">Jest ono przeznaczone przede wszystkim dla dzisiejszego młodego pokolenia. Ta
                książka mu pokazuje, jak na przełomie dwóch stuleci krystalizowały się podstawy myśli i
                polityki polskiego obozu narodowego, pozwala wymierzyć odległość, dzielącą nas od
                owego czasu, długość drogi, którąś my przebyli.</p>
            <p class="chapter-content">Zrozumieć ją można należycie tylko na tle współczesnego położenia, biorąc pod
                uwagę wypadki, które potem nastąpiły.</p>
            <p class="chapter-content">Początek bieżącego stulecia był w naszej historii końcem czterdziestoletniego
                okresu popowstaniowego, okresu całkowitego pogrzebania kwestii polskiej w Europie.
                Zapanowało powszechnie pojęcie, że Polacy są narodem bez politycznej przyszłości, a
                nawet, że przestali być siłą, którą można wyzyskiwać dla cudzych interesów. To pojęcie
                gruntowało się coraz bardziej i w społeczeństwie polskim trzech zaborów. Pracowano
                nad tym, żeby się przystosować do życia w państwach obcych i pod obcymi rządami
                zachować swą narodowość. Ruch polityczny wyrażał się w dwóch kierunkach: w polityce,
                nazwanej „ugodową”, usiłującej części podzielonej Polski związać moralnie z państwami
                obcymi i tą drogą osiągnąć lepsze warunki bytu; i w ruchu socjalistycznym, wyrzekającym
                się ojczyzny. Sfery najbardziej patriotyczne zrezygnowały z polityki, poświęcając się
                jedynie pracy nad ocaleniem zagrożonej narodowości. Obawiano się najniewinniejszych
                prób wyciągania sprawy polskiej na teren międzynarodowy, bądź żeby się nie narazić rządom, bądź, żeby
                nie obudzić u wrogów pokusy do ponownego wyzyskania nas dla
                obcych nam celów.
            </p>

            <p class="tab" id="tab1">1</p>

            <p class="chapter-content">Dopiero na kilkanaście lat przed końcem stulecia, zaczyna się rodzić wśród
                młodego pokolenia nowy ruch narodowy, ruch polityczny, kierowany ideą odbudowania
                własnego państwa i wiążący się w tajną organizację.
            </p>
            <p class="chapter-content">Wkrótce potem, w ostatnim dziesiątku lat ubiegłego wieku, w walczącym z ruchem
                narodowym obozie socjalistycznym wyodrębnia się odłam, wywieszający hasło
                niepodległej Polski. Szukając natchnień w literaturze radykalnych odłamów dawnej
                emigracji, stawia on program powstania, połączonego z rewolucją społeczną</p>
            <p class="chapter-content">Przeciwnie, obóz narodowy nie występuje z początku z programem bezpośredniej
                akcji na rzecz niepodległości. Unika on wszystkiego, co by pozwalało wyzyskać ruch
                polski dla cudzych celów z naszą szkodą; jego ambicją jest realizm polityczny: chce on
                wypracować program działania, choćby długiego i trudnego, ale prowadzącego istotnie
                do odbudowania państwa. Ten program zaczyna formułować, przede wszystkim zaś
                rozwija pracę nad zacieśnieniem węzłów moralnych, łączących wszystkie odłamy
                podzielonego narodu, nad zaszczepieniem jednej myśli politycznej we wszystkich trzech
                zaborach.</p>
            <p class="chapter-content">W Europie owego okresu, zwłaszcza po wojnie francusko-pruskiej, która dała
                Niemcom pierwsze miejsce w naszej części świata, stosunki międzynarodowe wydawały
                się utrwalonymi na długo. Oznaczało to brak wszelkich widoków dla jakiejkolwiek
                szerszej akcji w sprawie polskiej, co w umysłach, uważających ten stan rzeczy za
                niezmienny, równało się całkowitej beznadziejności.</p>
            <p class="chapter-content">Jeszcze w pierwszych paru latach obecnego wieku nic nie zapowiadało
                poważniejszych zmian w tym, fatalnym dla Polski położeniu międzynarodowym</p>
            <p class="chapter-content">W owym to momencie napisałem Myśli nowoczesnego Polaka, książkę, szukającą
                odpowiedzi na pytanie, jak naród polski uczynić zdolnym do odbudowania własnego
                państwa, do życia w tym państwie, do zużytkowania samoistności politycznej dla
                ogólnego postępu narodu, dla zrobienia go narodem wielkim.
            </p>
            <p class="chapter-content">Mieliśmy w owym momencie za sobą kilkanaście lat pracy wewnętrznej w kraju
                przy braku doświadczenia politycznego na jakimkolwiek szerszym polu. Ja sam różniłem
                się od mych towarzyszy pracy tylko tyle, że redagowanie „Przeglądu Wszechpolskiego”,
                połączone z częstymi wycieczkami do wszystkich dzielnic Polski, dawało mi bliższą
                znajomość stanu i położenia naszego narodu i że zabrałem się do studiów nad położeniem
                międzynarodowym, że spędziłem sporo czasu na zachodzie Europy, zwłaszcza w Anglii, i
                odbyłem jedną podróż za ocean w celu bliższego poznania dzisiejszego świata.</p>
            <p class="chapter-content">Trzeba pamiętać, że początek obecnego stulecia był epoką najwyższego rozkwitu
                gospodarczego Europy i polityki eksploatowania całego świata przez Europę, polityki
                światowej. Nikomu wówczas nie przychodziło do głowy, że ta polityka może się w bliskim
                czasie załamać. Zdawało się, że przed narodami europejskimi leży długi okres ciągłego
                postępu na tej drodze.</p>
            <p class="chapter-content">W tej atmosferze miernikiem potęgi narodu i zapowiedzią jego dalszej kariery
                dziejowej, były jego zdobycze w świecie i jego powodzenie w rozszerzaniu swych
                wpływów. Na czele narodów stała Anglia, która imponowała wszystkim. Nawet Francuzi,
                jej odwieczni rywale, zaczęli głośno mówić o jej wyższości i przy całej dumie ze swej
                cywilizacji, ulegać jej wpływom.
            </p>

            <p class="tab" id="tab2">2</p>

            <p class="chapter-content">Polska nie żyła tymi poglądami. Ujarzmiona, odcięta od spraw politycznych świata,
                zagrożona u siebie w najelementarniejszych podstawach swego bytu, nie sięgała ona
                wzrokiem poza to, co najbliższe, i w tym ciasnym widnokręgu dochodziła do coraz
                dziwaczniejszych zboczeń myśli politycznej. My, młodzi, marzący o odzyskaniu dla swej
                ojczyzny miejsca w świecie, dusiliśmy się w tej atmosferze. Zaczęliśmy rozumieć, że chcąc
                mieć Polskę, trzeba przede wszystkim przeprowadzić ostrą walkę o jej uzdrowienie
                duchowe</p>
            <p class="chapter-content">Stąd się zrodziły Myśli Nowoczesnego Polaka.</p>
            <p class="chapter-content">Pierwszym ich celem było wskazać ogółowi polskiemu, że, przy całej
                beznadziejności – jak się ludziom zdawało – ówczesnego położenia, dla narodu, który nie
                chce zginąć, odzyskanie państwowego bytu, odbudowanie Polski, nie może być tylko
                ukrytym w głębiach duszy ideałem, którego ziszczenie odsuwa się w nieskończoną
                przyszłość; nie może też być hasłem agitacyjnym, nie mającym nic wspólnego z
                warunkami współczesnej rzeczywistości, ani literackim efektem, przepaścią oddzielonym
                od czynu. Niepodległość Polski musi być celem realnym, do którego trzeba bez przerwy
                przygotowywać i organizować wszystkie siły narodu i dla którego trzeba zużytkować
                wszelkie przyjaźniejsze warunki zewnętrzne. Niepodległość zdobywa ten naród, który
                nieustannie buduje ją swą pracą i walką. Tę pracę trzeba zacząć od wytępienia chwastów
                moralnych i umysłowych, zanieczyszczających polską duszę, tę walkę trzeba prowadzić
                co dzień, na każdej placówce w obronie podstaw, na których budowa przyszłego państwa
                ma się wznosić.</p>
            <p class="chapter-content">Trzeba sobie jasno zdawać sprawę z tego, czego dzisiejsze życie wymaga od
                każdego narodu, czym narody stoją i czym idą naprzód, trzeba stać się narodem
                nowoczesnym, zdolnym do współzawodnictwa z innymi. Trzeba być „nowoczesnymi
                Polakami”, rozumiejącymi zarówno rodzącą się nową Polskę, jak i cały mechanizm
                współczesnego świata.
            </p>
            <p class="chapter-content">Starałem się przeniknąć w ten świat współczesny i wnieść z niego do Polski to, co
                uważałem dla niej za potrzebne, w czym widziałem główne jego, a nam nieznane wartości.
                Nie podobna było wówczas przewidzieć dzisiejszego przewrotu, szybko przerabiającego
                miary wartości, wskazującego słabość tam, gdzie się wówczas widziało tylko siłę, i
                nakazującego często budować na tym, co się dawniej poczytywało za źródło słabości.</p>
            <p class="chapter-content">Dziś niejedno w tej książce chętnie bym wykreślił, niejedno na nowo bym napisał,
                tym bardziej że później dowiedziałem się wielu rzeczy, których w czasie jej pisania nie
                znałem. Dzięki temu wszakże, żem nie szedł ślepo za współczesnymi autorytetami, żem
                myślał na własny rachunek – w najważniejszych zagadnieniach, w najistotniejszych
                poglądach utrzymuję to, com wówczas powiedział: Myśli nowoczesnego Polaka nie
                przestały być wyznaniem mej wiary polskiej.</p>
            <p class="chapter-content">Były one pisane w r. 1902 i ukazywały się w „Przeglądzie Wszechpolskim”.
                Dopełniłem je i oddałem książkę do druku w końcu maja r. 1903. Drugie, niezmienione
                wydanie poszło do druku w końcu marca 1904 roku.</p>
            <p class="chapter-content">Książka trafiła do młodego przede wszystkim pokolenia i została przez nie
                zrozumiana. Jej myśli w głównych zarysach weszły w podstawy ideologii obozu
                narodowego.
            </p>
            <p class="chapter-content">Jednocześnie jej ukazanie się mnie osobiście wiele oświeciło. Wprowadziło ono
                myśl moją na drogi, po których przedtem wcale nie chodziła. Mianowicie, gwałtowna
                reakcja, z którą ta książka się spotkała u niektórych publicystów, zmusiła mnie do
                poważnego zastanowienia się nad źródłami ich skrajnie wrogiego do mych myśli
                stosunku i nad tym, co ich między sobą łączyło. W jednym wypadku dwaj politycy,
                należący do przeciwnych stronnictw, pozornie nie mający ze sobą nic wspólnego, w
                zwalczaniu mej książki wyraźnie dokonali między sobą podziału pracy. Doszedłem do
                wniosku, że muszą ich łączyć jakieś tajne węzły, że podziału pracy dokonano w jakiejś
                organizacji. Tym sposobem pierwszy raz w życiu, mając już lat czterdzieści,
                zainteresowałem się masonerią. Lepiej późno, aniżeli nigdy. Od tego czasu dowiedziałem
                się o niej sporo, i zacząłem rozumieć wiele rzeczy w życiu społecznym i w polityce, które
                przedtem były dla mnie niejasnymi. Zorientowałem się między innymi, że już od dawna,
                nie wiedząc o masonerii, a raczej nie myśląc o niej, miałem z nią do czynienia, że już na
                dziesięć lat przed wydaniem Myśli wygrałem w walce z nią jedną ważną, decydującą o
                przyszłości obozu narodowego bitwę, nie domyślając się nawet, że to ona była moim
                przeciwnikiem.</p>

            <p class="tab" id="tab3">3</p>
            <p class="chapter-content">Pierwsze wydanie Myśli ukazało się na krótko przed wybuchem wojny
                rosyjskojapońskiej. Myśli tedy wyszły na świat w samym końcu owego beznadziejnego okresu
                popowstaniowego, w którym nic się na zewnątrz nie działo, co by mogło sprawę polską
                ruszyć z martwego punktu, w którym nic nie ośmielało polskich nadziei. Ta wojna,
                zakończona świetnym zwycięstwem Japonii i wybuchem silnego ruchu rewolucyjnego w
                Rosji, rozpoczyna dla nas okres nowy, w którym wypadki postępują jedne za drugimi z
                ogromną szybkością.</p>
            <p class="chapter-content">W samym początku tego okresu w mym życiu wewnętrznym zaszła głęboka
                zmiana. Wypadło mi w parę miesięcy po wybuchu wojny – jechać do Japonii dla
                załatwienia pewnych spraw politycznych: postanowiłem wszakże wyzyskać tę podróż dla
                bliższego poznania azjatyckiego narodu, dla zrozumienia, gdzie tkwi źródło tej
                imponującej siły, jaką wykazał w walce. Zastanowienie się nad tym, com w Japonii widział,
                a co na razie zaledwie zacząłem rozumieć, dało mi w następstwie główną podstawę mego
                pojmowania społeczeństwa ludzkiego w ogóle.</p>
            <p class="chapter-content">Jednocześnie zmieniło się moje pole działania.</p>
            <p class="chapter-content">Przeniosłem się do Warszawy, by pokierować walką przeciw ruchowi
                rewolucyjnemu, który w Rosji był dla nas pożądany, ale w Polsce zgubny. Później objąłem
                przewodnictwo w Kole Polskim rosyjskiej Dumy, uważając Petersburg za najważniejszy
                w danej chwili teren do wydobycia sprawy polskiej w Europie na powierzchnię. Wreszcie,
                w r. 1907, kiedy w polityce międzynarodowej zaszły doniosłe przegrupowania, kiedy
                Anglia, wyszedłszy z odosobnienia i zbliżywszy się z Francją, porozumiała się z Rosją,
                kiedy mocarstwa podzieliły się na dwa obozy, Trójprzymierze i Trójporozumienie, co było
                dla mnie zapowiedzią nieuniknionego w bliskiej przyszłości konfliktu, doszedłem do
                przekonania, że nie mamy już ani chwili do stracenia, jeżeli chcemy podążyć za
                wypadkami i sprawę polską na czas konfliktu międzynarodowego przygotować.</p>
            <p class="chapter-content">W r. 1907, w chwili, kiedy oddawałem do druku trzecie wydanie Myśli, pisałem
                innego całkiem rodzaju książkę, Niemcy, Rosja i kwestia polska, kładącą podstawy naszej
                strategii i taktyki politycznej na arenie międzynarodowej.
            </p>
            <p class="chapter-content">Dołączyłem do tego wydania artykuł z „Przeglądu Wszechpolskiego”, z r. 1905
                (mylnie umieszczony przez wydawców, jako ostatni rozdział), przygotowujący nasz
                naród do nowego okresu politycznego i uwzględniający już w części to, czegom się w
                Japonii nauczył.</p>
            <p class="chapter-content">Od tego czasu zajęty już byłem prawie wyłącznie polityką praktyczną:
                przygotowywałem program działania i grunt do działania, ażeby ten program wcielić i ten
                grunt wyzyskać podczas wielkiej wojny. Ma się rozumieć lwią część mego czasu i energii
                zajęła mi walka z czynnikami, które usiłowały wykonanie tego programu udaremnić.</p>
            <p class="chapter-content">Dziś państwo polskie istnieje. W tym państwie stoją na porządku dziennym nie
                tylko sprawy praktyczne, wewnętrzne i zewnętrzne, ale i zagadnienia zasadnicze. Idą
                usiłowania w kierunku zatarcia tego, co nam dało największą siłę moralną w chwili kiedy
                się decydowały losy naszej ojczyzny, co nam dało śmiałą myśl zjednoczenia wszystkich
                dzielnic, odzyskania brzegu morskiego, stworzenia od razu państwa wielkiego, zdolnego
                iść naprzód niezależnie od sąsiadów. Tylko mocna myśl narodowa mogła zrodzić te
                zamiary: najlepszy dowód, że poza obozem narodowym nikt nie śmiał o podobnych
                planach myśleć.</p>
            <p class="chapter-content">Dziś znów młode pokolenie musi walczyć o swoją myśl polską, o swój moralny
                stosunek do ojczyzny. Gdym czytał teraz Myśli przygotowując nowe wydanie,
                spostrzegłem rzecz nieoczekiwaną. Pomimo że posiadamy własne państwo, w tej książce
                sprzed lat trzydziestu, z czasów beznadziejnej, jak się wielu ludziom zdawało, niewoli,
                przeczytałem liczne stronice dziś żywe, nie tylko z zakresu idei ogólnych, ale i stosunków
                praktycznych.</p>
            <p class="chapter-content">Niech więc idzie na nowo w świat niezmieniona. Niech młodsze pokolenie zobaczy,
                jak długa, jak uparta jest walka, którą Polak musi o myśl polską prowadzić. To, co się przez
                tyle pokoleń zabagniało, nie da się oczyścić przez sam fakt odbudowania państwa. Trzeba
                odbudować duszę narodu</p>
            <p class="chapter-content">Na końcu tego nowego wydania daję dopełnienie, jak je już raz dałem w wydaniu
                trzecim. Celem jego jest krótko zobrazować zmiany w położeniu narodu, zewnętrznym i
                wewnętrznym, i wskazać ogólne zadania, które dziś przed nami leżą.</p>
            <p class="chapter-content">Pozostaje mi wreszcie zwrócenie się z prośbą zarówno do moich czytelników, jak
                i do ewentualnych krytyków. Jak już wspomniałem, musiałbym napisać nową książkę,
                gdybym chciał przedstawić moje dzisiejsze poglądy na wszystkie poruszone tu
                zagadnienia. Zresztą o tym, jak dziś na te rzeczy patrzę, można się dowiedzieć z moich
                pism późniejszych, zwłaszcza ogłoszonych w ciągu ostatniego dziesięciolecia. Tych,
                którzy chcą sądzić i pisać o moich poglądach, w sprawach, w których je zmieniłem, proszę,
                żeby brali je z moich późniejszych publikacji.</p>
            <p class="chapter-content">R. Dmowski</p>
            <p class="chapter-content">Warszawa, 8 lutego 1933 r</p>
        </div>

        <h1 class="section-title" id="#5">Wstęp</h1>

        <div class="chapter-container" id="5">
            <p class="chapter-content">Nierzadko spotykamy się ze zdaniem że nowoczesny Polak powinien jak najmniej
                być Polakiem. Jedni powiadają że w dzisiejszym wieku praktycznym trzeba myśleć o sobie
                nie o Polsce, u innych Polska zaś ustępuje miejsca – ludzkości. Tej książki nie piszę ani dla
                jednych, ani dla drugich. Myślami swymi chcę się dzielić nie z tymi, dla których naród jest
                martwą cyfrą, zbiorowiskiem jednostek, mówiących pewnym językiem i zamieszkujących
                pewien obszar: zrozumieją mnie tylko ci, co widzą w nim nierozłączną część społeczną,
                organicznie spójną, łączącą jednostkę ludzką niezliczonymi więzami, z których jedne mają
                swój początek w zamierzchłej przeszłości – twórczyni rasy, inne znane nam w historii –
                twórczyni tradycji, inne wreszcie, mające wzbogacić treść tej rasy, tradycji, charakteru
                narodowego, tworzą się dziś, by w przyszłości dopiero silniej się zacieśnić. Piszę nie dla
                tych, których dla polskości trzeba pozyskiwać dopiero, ale dla tych, co głęboko czują swą
                łączność z narodem, z jego życiem, potrzebami, dążeniami, którzy uznają obowiązek
                udziału w jego pracach i walkach.</p>
            <p class="chapter-content">Jestem Polakiem – to słowo w głębszym rozumieniu wiele znaczy</p>
            <p class="chapter-content">Jestem nim nie dlatego tylko, że mówię po polsku, że inni mówiący tym samym
                językiem są mi duchowo bliżsi i bardziej dla mnie zrozumiali, że pewne moje osobiste
                sprawy łączą mnie bliżej z nimi, niż z obcymi, ale także dlatego, że obok sfery życia
                osobistego, indywidualnego znam zbiorowe życie narodu, którego jestem cząstką, że obok
                swoich spraw i interesów osobistych znam sprawy narodowe, interesy Polski, jako całość,
                interesy najwyższe, dla których należy poświęcić to, czego dla osobistych spraw poświęcić
                me wolno.</p>

            <p class="tab" id="tab4">4</p>

            <p class="chapter-content">Jestem Polakiem – to znaczy, że należę do narodu polskiego na całym Jego obszarze
                i przez cały czas jego istnienia zarówno dziś, jak w wiekach ubiegłych i w przyszłości; to
                znaczy, że czuję swą ścisłą łączność z całą Polską: z dzisiejszą, która bądź cierpi
                prześladowanie, bądź cieszy się strzępami swobód narodowych, bądź pracuje i walczy,
                bądź gnuśnieje w bezczynności bądź w ciemności swej nie ma nawet poczucia
                narodowego istnienia; z przeszłą – z tą, która przed tysiącleciem dźwigała się dopiero,
                skupiając koło siebie pierwotne pozbawione indywidualności politycznej szczepy, i z tą,
                która w połowie przebytej drogi dziejowej rozpościerała się szeroko, groziła sąsiadom
                swą potęgą i kroczyła szybko po drodze cywilizacyjnego postępu, i z tą, która później
                staczała się ku upadkowi, grzęzła w cywilizacyjnym zastoju, gotując sobie rozkład sił
                narodowych i zagładę państwa, i z tą, która później walczyła bezskutecznie o wolność i
                niezawisły byt państwowy; z przyszłą wreszcie, bez względu na to, czy zmarnuje ona
                pracę poprzednich pokoleń, czy wywalczy sobie własne państwo, czy zdobędzie
                stanowisko w pierwszym szeregu narodów. Wszystko co polskie jest moje: niczego się
                wyrzec nie mogę. Wolno mi być dumnym z tego, co w Polsce jest wielkie, ale muszę przyjąć
                i upokorzenie, które spada na naród za to co jest w nim marne.</p>
            <p class="chapter-content">Jestem Polakiem – więc całą rozległą stroną swego ducha żyję życiem Polski, jej
                uczuciami i myślami, jej potrzebami, dążeniami i aspiracjami. Im więcej nim jestem, tym
                mniej z jej życia jest mi obce i tym silniej chcę, żeby to, co w mym przekonaniu uważam
                za najwyższy wyraz życia stało się własnością całego narodu</p>
            <p class="chapter-content">Jestem Polakiem – więc mam obowiązki polskie: są one tym większe i tym silniej
                się do nich poczuwam, im wyższy przedstawiam typ człowieka.</p>
            <p class="chapter-content">Bo im szerszą stroną mego ducha żyję życiem zbiorowym narodu, tym jest mi ono
                droższe, tym większą ma ono dla mnie cenę i tym silniejszą czuję potrzebę dbania o jego
                całość i rozwój. Z drugiej strony, im wyższy jest stopień mego rozwoju moralnego, tym
                więcej nakazuje mi w tym względzie sama miłość własna. Na niższych szczeblach
                moralności postępowanie człowieka względem bliźnich, o ile nie wypływa z życzliwości
                dla nich, uzależnia się wyłącznie od obawy odwetu, kary, czy to w życiu doczesnym, czy w
                zagrobowym. W miarę wszakże cywilizacyjnego postępu coraz wyższe postacie miłości
                własnej kierują naszą moralnością. Człowiek cywilizowany nie postępuje nikczemnie
                dlatego przede wszystkim, że zanadto siebie samego szanuje. To poszanowanie samego
                siebie wytwarza też odpowiedni stosunek do własnego narodu. Poczucie swej godności,
                które zabrania człowiekowi kraść lub żebrać, nie pozwala mu również korzystać z dóbr
                narodowych, nie dokładając nic do nich od siebie, nie pracując nad ich pomnożeniem i nie
                biorąc udziału w ich obronie. Pewien stopień inteligencji pozwala człowiekowi
                zrozumieć, w jakiej mierze duchowe bogactwo narodu jest podstawą rozwoju jednostki,
                jak wiele zatem każdy korzysta z narodowego dobra, odpowiednia zaś dojrzałość moralna
                zmusza go do uznania faktu, że korzystając z tych dóbr, a nie dając nic w zamian lub dając
                za mało, jest na łasce swego społeczeństwa, jak żebrak w dobroczynnym przytułku. I sama
                miłość własna, niezależnie od przywiązania do ojczyzny, nakaże mu uznać obowiązki
                narodowe, pracować dla ojczyzny, walczyć za nią, dawać jej jak najwięcej w zamian, za to
                co od niej bierze.
            </p>
            <p class="chapter-content">Wstępując w życie przychodzimy do gotowych jego form, do gotowej organizacji,
                formy zaś te i ta organizacja, to wynik pracy długiego szeregu pokoleń, które tworzyły,
                budowały, uzupełniały, poprawiały wreszcie to, co było złego. Czyż nie ogarnia nas wstyd
                na myśl, że my możemy odejść bez śladu, nie stworzywszy nic, nie dodawszy nic do tej
                budowy wieków, nie poprawiwszy żadnego z jej błędów?... Obowiązki względem ojczyzny
                – to nie tylko obowiązki względem Polaków dzisiejszych, ale także względem pokoleń
                minionych i tych co po nas przyjdą.</p>
            <p class="chapter-content">Z tego samego źródła rodzą się obowiązki względem innych narodów, względem
                ludzkości. Jak wobec dzisiejszej Polski człowiek poczuwa się do obowiązków w imieniu
                swoim, jak wobec dawniejszej i przyszłej – w imieniu swego pokolenia, tak wobec
                ludzkości – w imieniu swego narodu.</p>
            <p class="chapter-content">Naród nasz korzystał ciągle z doświadczenia, zasobów duchowych, z pracy
                wiekowej innych ludów, które go wyprzedziły w cywilizacji. W stosunku do tego, co wziął,
                dał dotychczas ludzkości, bardzo mało.</p>
            <p class="chapter-content">Czyż szlachetna duma narodowa nie nakazuje nam dążyć do wyniesienia swego
                narodu na tak wysoki szczebel cywilizacji i twórczości wszechstronnej, ażeby od nas
                brano w przyszłości tak, jak myśmy brali od innych i jak dziś bierzemy. I czyż to nie jest
                najlepiej pojęty obowiązek względem ludzkości?...</p>
            <p class="chapter-content">Są ludzie, dla których te uczucia, pojęcia, obowiązki nie istnieją. Ale
                patriotyzm –
                to nie system filozoficzny, który ludzie równego poziomu umysłowego i moralnego
                przyjmują lub odrzucają: to stosunek moralny jednostki do społeczeństwa: uznanie go
                jest koniecznością na pewnym stopniu rozwoju moralnego, a odrzucenie świadczy o
                moralnej niedojrzałości lub upadku. W zwykłych warunkach naród wytwarza siłę w
                postaci organizacji państwowej, narzucającą obowiązki obywatelskie tym, którzy
                dobrowolnie ich uznać nie chcą; my tej siły nie posiadamy i dlatego tak często spotykamy
                się u siebie z jawnym wypowiadaniem służby ojczyźnie; ale dlatego tym bardziej dążyć
                musimy do wytworzenia siły moralnej, dość wielkiej by mogła wywierać skuteczny
                przymus.</p>

            <p class="tab" id="tab5">5</p>

            <p class="chapter-content">Chciałbym, ażeby w powyższym określeniu stosunku jednostki do narodu jak
                najwięcej ludzi odnalazło swój patriotyzm. A niestety wiem, że wielu będzie dalekich od
                tego. Bo są u nas rozmaite patriotyzmy. Są w Galicji ludzie uważający siebie za bardzo
                dobrych Polaków, którzy czują się w ścisłym związku z tą Polską tylko, co ma polski język
                urzędowy, co daje Polakom posady rządowe itd., ale którzy nie chcą znać Polski
                prześladowanej, pokrzywdzonej w swych najistotniejszych sprawach. I są inni, zwłaszcza
                w zaborze rosyjskim, którzy kochają tylko Polskę cierpiącą, których patriotyzm dotąd
                tylko wystarcza, dokąd sięga ucisk narodowości polskiej, którzy rodaków swoich w Galicji
                prawie nienawidzą za to, że ci nie są prześladowani pod względem narodowym, i którym
                wstrętną pewnie byłaby Polska niepodległa – nie wymarzona, ma się rozumieć, ale realna,
                taka, jaką musiałaby być w danych warunkach. I jest cały szereg innych jeszcze
                patriotyzmów sprowadzających się do danych warunków czasu, miejsca i stanowiska
                społecznego, poza nim zaś tracących swą siłę i wartość</p>
            <p class="chapter-content">Głębokie poczucie wspólności z narodem, z jego interesami i dążeniami, nie zależy
                od tego, czy ojczyzna w danej swej fazie rozwojowej i w danym położeniu podoba nam
                się, czyśmy z niej zadowoleni, ale zdolne jest ono objawiać się z równą siłą we wszelkich
                warunkach, zarówno względem wolnej ojczyzny, jak względem będącej w niewoli, czy gdy
                trzeba, żeby jej bronić, czy w jej imieniu napadać. Na takim tylko patriotyzmie można
                budować narodową przyszłość. I jeżeli mamy wyraźne poczucie tego, że za mało w nas
                czynnej miłości ojczyzny na to, ażebyśmy mogli wolność dla niej wywalczyć, to kto wie
                czy braku tego silniej nie uczulibyśmy, gdyby nam dziś przyszło żyć i rządzić we własnym
                państwie. Polska niepodległa więcej, niż dzisiejsza, będzie potrzebowała projektów
                szerokiej miary, ludzi poważnie i głęboko pojmujących swój stosunek do narodu, do jego
                potrzeb, interesów, dążeń i większe by może dla niej z ich braku wypływało
                niebezpieczeństwo.</p>
            <p class="chapter-content">Na głębszych podstawach oparty patriotyzm nie potrzebuje też żywić się i
                wspierać przekonaniem o wyższości swego narodu nad innymi, a poczucie niższości
                własnego narodu pod jakimkolwiek względem nie może zmniejszyć jego moralnej siły.
                Przywiązanie do narodu nie powinno osłabiać umysłu człowieka, jego zdolności do
                krytyki, nie powinno go zaślepiać w sądach o tym, co mu najbliższe, szerzenie zaś w
                narodzie przyjemnych złudzeń co do własnej wartości jest tym szkodliwsze, im dalsze są
                one od prawdy. Bo jeżeli silne i daleko posunięte w kulturze narody pod wpływem
                przekonania o swej wyższości nad innymi okazują skłonność do wynoszenia tych
                przymiotów, które stanowią ich siłę, to słabe i zacofane – idealizują te strony swego życia
                i charakteru, które są źródłem ich słabości. A myśmy przez długi czas byli i jesteśmy
                bardzo słabi, choć tkwią w nas zarodki wielkiej siły.</p>
            <p class="chapter-content">Naród nasz pod względem siły materialnej, pod względem liczebności i bogactwa,
                daleko pozostał poza tymi ludami, które postanawiają dziś głównie o losach świata, i
                podniesienie materialnych zasobów jest jednym z pilniejszych i donioślejszych zadań
                naszego bytu. Dzieje ludzkości wszakże nieraz przynosiły dowody, że mniejszy a
                częstokroć większy bez porównania wpływ na losy narodu miała jego siła moralna. Tylko
                trzeba pamiętać, że siłą moralną narodu nie jest jego bezbronność, jego niewinność, jak
                to często dziś u nas słyszymy, ale żądza szerokiego życia, chęć pomnożenia narodowego
                dorobku i wpływu oraz gotowość do poświęceń dla urzeczywistnienia narodowych celów.
                Ubogie i nieliczne narody tą siłą moralną zdobywały nieraz przewagę i wpływały potężnie
                na bieg dziejów świata.</p>
            <p class="chapter-content">Wierzę, jestem pewien, że taka właśnie siła, obok fizycznej, zaczyna się
                wydobywać w chwili dzisiejszej z mas naszego ludu. I wierzę, że jako odbicie tego
                zjawiska podnosi się poziom moralności narodowej w oświeconych warstwach
                społeczeństwa.</p>
            <p class="chapter-content">Ciężkie warunki naszego politycznego bytu postępowi na tej drodze przeszkodzić
                nie mogą. Przeciwnie, jestem przekonany, iż nie ma takiego położenia, z którego by naród
                żywotny, mający zapas sił do lepszej przyszłości, nie mógł wyciągnąć korzyści właściwych
                temu położeniu i niemożliwych w innym</p>
            <p class="chapter-content">Jedną z korzyści naszego obecnego położenia, tego niesłychanego ucisku, w
                którym żyjemy, tego rozćwiartowania politycznego, przy silnym poczuciu narodowej
                jedności, jest większa, niż u innych narodów konieczność zastanawiania się nad istotą
                narodowego bytu, nad znaczeniem więzi narodowych, nad rozległością narodowych
                zadań i obowiązków. Żaden naród nie ma tylu co my pobudek do zwracania swej myśli w
                tym kierunku. Dzięki temu wydaliśmy swego czasu poezję patriotyzmu, jakiej żaden
                naród nie posiada, poezję, której siła i głębokość uczucia miłości ojczyzny nie znajduje w
                żadnym piśmiennictwie przykładów sobie równych. Kto wie, czy pod tymi samymi
                wpływami nie otworzymy kiedyś nowych widnokręgów w etyce i polityce... Jeżeli duch
                polski, jak najszerzej korzystając z doświadczenia innych narodów, jednocześnie będzie
                zdolny z niezwykłych warunków polskiego życia wyciągnąć naukę dla innych
                20
                niedostępną, to może stworzymy kiedyś tak silną narodową moralność i tak szeroką
                politykę czystonarodową, wolną od wszelkich wpływów ubocznych, że na długie lata
                staną się one dla nas podwalinami niepospolitej siły. Tymczasem jest całkiem przeciwnie.
                Nasza moralność narodowa, przy pewnym jałowym sentymentalizmie, dziś polega
                przeważnie na braku zupełnym czynnej miłości ojczyzny, a poglądy polityczne naszego
                oświeconego ogółu tym są niezwykłe, tym się różnią od polityki innych narodów, że brak
                im podstawy wszelkiej zdrowej polityki, mianowicie – narodowego instynktu
                samozachowawczego. Jesteśmy narodem z wypaczonym sposobem politycznego
                myślenia.</p>
            <p class="chapter-content">Źródła tego smutnego i zgubnego dla nas zjawiska należy szukać w odległej
                przeszłości. Przez parę stuleci rozwój społeczności naszej, wyszedłszy z właściwej kolei
                dziejowej, oddalał się coraz bardziej od tej linii, która jej mogła zapewnić wielką
                przyszłość. Zapowiedziawszy się w dziejach, jako jeden z najpierwszych ludów Europy i
                gospodarz na olbrzymim, ciągle powiększanym jej obszarze, naród nasz usunął się w
                krótkim czasie na tyły Pochodu cywilizacyjnego, stracił prawo kierowania własnymi
                losami i znalazł się w gorszym położeniu od ludów, które nigdy nie znały bytu
                państwowego. Gdy tamte, jako małoletnie, nie miały nigdy poczucia swej samodzielności,
                on został oddany pod upokarzające rządy obcych, jak niepoczytalny marnotrawca,
                któremu odmawiają praw dojrzałego człowieka po długim z nich korzystaniu. Nie mając
                w sobie pierwiastków, które by mu pozwoliły wejść na drogę stopniowego powrotu do
                dawnej siły i na nowo politycznie się narodzić, szarpał od czasu do czasu rozpaczliwie swe
                pęta, w długich przerwach między tymi wysiłkami biernie znosząc niewolę. W swym
                wzrastającym coraz bardziej usiłowaniu pogodzenia się z tym nędznym losem stworzył
                on sobie powoli sposób myślenia, ułatwiający ostateczną abdykację z dziejowej roli.
                Niedołęstwo nazwał szlachetnością, tchórzliwość – rozwagą, służbę u wrogów –
                działalnością obywatelską, zaprzaństwo – prawdziwym patriotyzmem. Wszelkie niemal
                pojęcia polityczne wywrócił, zaczął żyć w świecie moralnych urojeń, a przystosowując się
                do tego bytu, zaczął nawet tępić w sobie wszelkie zdrowe skłonności, wszelkie przejawy
                instynktu samozachowawczego</p>

            <p class="tab" id="tab6">6</p>

            <p class="chapter-content">Ale równolegle z tym chorym rozwojem myśli polskiej, pod wpływem zmiany
                warunków prawnych i ekonomicznych, rozpoczął się zdrowy rozwój społeczny. Z
                zaniedbanych przez wieki warstw narodu, z tych żywiołów małoletnich, które nigdy nie
                rządziły swym wspólnym dobrem i nic nie zmarnowały, zaczyna się wydobywać nowa
                siła społeczna, a na jej gruncie rodzą się nowe dążenia polityczne. Jest to fakt, który
                przetworzy całą duszę narodową. A im prędzej to się stanie, tym dla nas lepiej.
            </p>
            <p class="chapter-content">W chwili obecnej, kiedy u podstaw, w szerokich masach zaczynają się zjawiać
                elementy nowej polityki narodowej, naród nasz zdobywa w nich świeżą, szeroką
                podstawę moralno-politycznego odrodzenia. Jeżeli myśl polska dzisiaj z nich korzysta, to
                wejdziemy szybko na drogę istotnej, zdrowej twórczości politycznej, a dla ducha
                polskiego nastanie nowy okres rozwoju, który mu otworzy szerokie widnokręgi czynu i
                da zarazem niepospolitą siłę moralną.</p>
        </div>

        <h1 class="section-title" id="#6">Na bezdrożach naszej myśli</h1>

        <div class="chapter-container" id="6">
            <p class="chapter-content">Od dawna już mam poczucie tego, że nasz system politycznego myślenia – o ile o
                takim może być mowa – w przeważanej mierze zbudowany jest na fałszach. W
                najważniejszych sprawach, w kwestiach dotyczących samej istoty naszego narodowego
                bytu, naszego stosunku do innych narodów i naszych widoków na samoistną przyszłość,
                polityczną i cywilizacyjną – zadowalają nas zupełnie a nawet najlepiej nam smakują sądy,
                którym rzeczywistość zadaje kłam na każdym kroku.</p>
            <p class="chapter-content">Czułem zawsze do tych fałszów instynktowną odrazę; ale w latach młodszych, nie
                rozumiejąc ich pochodzenia, przez to samo nie zdawałem sobie sprawy z istotnej ich
                wartości. Zajęły one tak poważne miejsce w naszej myśli politycznej, iż trudno było
                przypuścić, że kryje się poza nimi zupełna nicość; umysł młodzieńczy, niepewny siebie,
                torując sobie drogi myślenia, nie śmiał uderzać w nie, ale raczej z respektem je omijał. W
                miarę wszakże poznawania życia, w miarę gromadzenia doświadczeń przy pracy wśród
                swoich i spostrzeżeń w wędrówkach między obcymi, w miarę jak pod tymi wpływami z
                postępem wieku sąd dojrzewał i zdobywał najważniejsze znamię męskiego umysłu –
                konsekwencję, fałsze te coraz bardziej stawały mi na drodze i coraz większą czułem
                potrzebę walki z nimi.</p>
            <p class="chapter-content">Przez porównanie swego narodu z obcymi przekonałem się, że wiele z tych
                kłamstw naszą tylko myśl zatruwa, że niedorzeczności, które gdzie indziej powtarzane są
                tylko przez stare panny i w ogóle przez jednostki żyjące poza społeczeństwem,
                odgrodzone od realnego życia, u nas stanowią podstawę myślenia ludzi poważnych,
                kierowników opinii i przodowników pracy publicznej, którzy na nich budują sądy
                dziejowe i nadzieje polityczne.</p>
            <p class="chapter-content">Kłamstwa to częstokroć zacne, czcigodne; czasami legitymują się swym
                pochodzeniem od wielkich umysłów minionej doby, czasami umacniają swe stanowisko,
                wykazując swą zgodność z postępem, podając się za wynik moralnego udoskonalenia
                ludzkości, a choć twarde nasze życie odsłania na każdym kroku ich istotną wartość, my
                zwykle zamykamy oczy z uporem i powtarzamy swoje bez ustanku, jak człowiek, co w
                niebezpieczeństwie stracił głowę, przestał myśleć i na półprzytomnie powtarza parę zdań
                w kółko.</p>
            <p class="chapter-content">Historia coraz wyraźniej udowadnia, że np. energiczna bezwzględna polityka Prus,
                posługująca się fałszem i wiarołomstwem, nie cofająca się przed najbrutalniejszym
                gwałtem, że polityka ta dała potęgę istotną Prusom i stała się pomimo wszystko źródłem
                odrodzenia Niemiec; że w dobie upadku ducha obywatelskiego w Niemczech przed stu
                laty, w dobie upodlenia, mogącego tylko budzić pogardę dla imienia niemieckiego, jedne
                Prusy, te właśnie Prusy, na gwałcie, na naszej krzywdzie zbudowane, składały dowody
                jakiego takiego patriotyzmu, zrozumienia interesów niemieckich, a nawet niejakiego
                poczucia narodowej godności; że potem te Prusy rozumną i konsekwentną polityką
                skupiały dokoła siebie rozbite cząsteczki narodu niemieckiego, że one odbudowały w
                22
                końcu z tych cząsteczek nowe cesarstwo niemieckie, państwo potężne, oparte na dobrych
                ustawach, w którego ramach naród niemiecki znalazł znakomite warunki szybkiego,
                gospodarczego i cywilizacyjnego postępu, stopniowo wysuwając się znów na przodujące
                w świecie cywilizowanym stanowisko. To świadectwo historii, że wszelka zdobycz, bez
                względu na to, jaką drogą osiągnięta, może stać się podstawą pomyślności narodu i jego
                postępu (nie wzgląd tedy na dobro narodu, ale tylko czysty ludzki wstręt do pewnych
                środków może nas powstrzymywać od używania ich w narodowej walce), że zatem w
                stosunkach między narodami nie ma słuszności i krzywdy, ale tylko jest siła i słabość, to
                nam nie przeszkadza powtarzać, że zbudowane na cudzej krzywdzie Prusy zatruły ducha
                niemieckiego, zdemoralizowały go, zabiły w narodzie niemieckim wielką myśl i
                szlachetne uczucie, i wróżyć, że wszystko to stanie się źródłem zguby całych Niemiec.
            </p>
            <p class="chapter-content">Pomimo że przez cały ciąg dziejów ludzkości widzimy, iż obszary zajęte przez
                poszczególne ludy, ciągle się zmieniają, rozszerzają, kurczą lub przesuwają, że terytorium
                narodowe nigdy nie posiada stałych granic, nakreślonych od początku przez Opatrzność,
                ale zależy od wewnętrznej prężności narodu, od jego zdolności do ekspansji, że
                odpowiednio do tej zdolności jedne narody rozrastają się, inne maleją i nawet giną, my
                coraz częściej doprowadzamy w myśli jakieś stałe granice między narodami, których
                nikomu nie wolno przekraczać ani z bronią, ani z pochodnią oświaty w ręku, a nadzieje na
                przyszłość opieramy na tym, że granice kiedyś będą ogólnie uznane i uświęcone.
            </p>
            <p class="chapter-content">Codzienne doświadczenie nas uczy, że na tym świecie coraz mniej jest miejsca dla
                słabych i bezbronnych, że coraz mniej uwagi poświęca się tym, którzy biernie, z uległością
                znoszą krzywdy, ale to nam nie przeszkadza podnosić swej słabości fizycznej i moralnej
                do godności cnoty i z jej stanowiska ferować wyroków o postępowaniu innych.</p>
            <p class="chapter-content">Takich kłamstw, bijących w oczy każdego, kto tylko chce w życie patrzeć, pełno w
                inwentarzu naszej myśli, a każdemu, kto usiłuje spojrzeć w oczy surowej, nieubłaganej
                prawdzie naszego istnienia, wysuwają się one zewsząd, zasnuwając na bliskiej odległości
                widnokrąg. I ci nawet ludzie, którzy nie boją się prawdy, nie mają żadnego interesu w
                unikaniu jej, a życie pragną widzieć takim, jakim ono jest w istocie, ulegają ogólnej klątwie
                ciążącej nad naszą myślą i w łańcuch swego rozumowania wprowadzają ten lub inny
                uznany fałsz, tak jakby on był jakąś głęboko zakorzenioną potrzebą ich umysłu.</p>
            <p class="chapter-content">Fałsze te, stanowiąc podstawę naszego myślenia, wywierają tym samym olbrzymi
                wpływ na nasze postępowanie. Gdybyśmy siebie nie oszukiwali, gdybyśmy nie cofali się
                przed widokiem nagiej prawdy, nie zasłaniali jej wypłowiałymi płachtami, łacnie byśmy
                zrozumieli, że patriotyzm nasz, nasze przywiązanie do sprawy narodowej, nasze poczucie
                obowiązku obywatelskiego jest przeważnie także kłamstwem; że czyn nasz, którego w
                życiu publicznym jest tak mało, jest częstokroć czynem społeczności samobójców, nie zaś
                narodu pragnącego żyć i iść w zawody z innymi w pracy cywilizacyjnej. I nawet wtedy,
                kiedy byśmy nie znaleźli w sobie ani sił, ani zdolności do postępowania tak, jak tego dobro
                narodu wymaga, sposób myślenia naszego wytworzyłby atmosferę, w której odpowiednie
                siły i zdolności rodzą się i bez przeszkody wyrastają. Uświęcone kłamstwa dają spokój
                23
                naszemu sumieniu, a raczej je przytępiają i pozwalają wielu ludziom trwać w sposobie
                postępowania, który, nazwany po imieniu, w naszym położeniu narodowym jest
                publiczną zbrodnią</p>

            <p class="tab" id="tab7">7</p>

            <p class="chapter-content">Zastanawiając się nad przyczynami tego rozpanoszenia się u nas fałszu, znalazłem
                je zarówno w naszym charakterze, jak w umyśle. Do tego, żeby nie unikać prawdy, gdy ta
                może przerazić, trzeba dość silnego charakteru, a w społeczeństwie naszym charaktery
                silne są ogromną rzadkością. Lubimy spokój, bierność; boimy się jakiejkolwiek walki, z
                upodobaniem spoczywamy bez ruchu lub kołyszemy się na unoszącej nas fali, a tam, gdzie
                dobro ogólne czy nawet nasze osobiste wymaga od nas śmielszego czynu, cofamy się
                przed nim i, nie mając odwagi przyznać się do swego lenistwa lub niedołęstwa, wolimy
                uspokajać swe sumienie, okłamując siebie i innych, że czyn jest niemożliwy lub że
                przyniósłby szkodę.</p>
            <p class="chapter-content">Myśl nasza we współczesnych pokoleniach ma pewną szczególną właściwość.
                Znamienne rysy umysłu polskiego – jasność, trzeźwość, realizm, które tak wybitnie
                występują u pisarzy naszych we wszystkich dobach dziejowych. zupełnie nie ujawniają
                się dziś w naszym sposobie traktowania najdonioślejszych zagadnień bytu narodowego.
                Sprawy narodowe są przedmiotem, wobec którego przeciętny wykształcony Polak
                przestaje być człowiekiem realnym, dzisiejszym, nowoczesnym.</p>
            <p class="chapter-content">W naszej ojczyźnie ludzie, którzy w sprawach techniki, ekonomii, nawet często
                zagranicznej polityki trzymają się najświeższych wyników ludzkiego doświadczenia, gdy
                przychodzą na stół sprawy narodowe polskie, kwestie naszej polityki narodowej,
                zaczynają tak rozumować, jakby dla nich nie istniała druga połowa dziewiętnastego
                wieku. O Rosji, Niemczech, Anglii, Francji umieją jeszcze myśleć, biorąc choć w części w
                rachubę to, co te kraje przez ostatnie pół stulecia przeżyły, przechodząc zaś do Polski, tak
                rozumują, jakby się razem z nią po półwiekowym śnie obudzili. Stąd wytwarza się dla
                Polski jakieś wyjątkowe stanowisko: innym narodom wolno mieć najbrudniejsze interesy,
                dążyć do ekspansji, uważa się za zupełnie naturalne, że posiadają silną organizację
                państwową; dla Polski zaś byłoby to wszystko w ich przekonaniu nieprzyzwoitym,
                niezgodnym z jej duchem. Ileż to razy zdarza się słyszeć zdania w tym rodzaju: „wolę,
                żebyśmy nie odzyskali niepodległości, niż żebyśmy byli zmuszeni wytworzyć wstrętne
                instytucje państwowe i prowadzić nikczemną politykę z krzywdą innych!”, „lepsza
                niewola, niż panowanie nad innymi”; jak często w tych samych warunkach, w których
                uważamy za zupełnie naturalne, że ktoś walczy, sobie nakładamy obowiązek
                umoralniania przeciwnika, pouczania go o zasadach chrześcijańskich...</p>
            <p class="chapter-content">Ta nieumiejętność myślenia o sprawach polskich w ten sam sposób, w jaki myślą o
                swoich inne narody i w jaki częstokroć my sami o ich sprawach myślimy, pochodzi moim
                zdaniem przede wszystkim stąd, że dla nas kwestie narodowe na innym gruncie są
                kwestiami żywymi, zmieniającymi się z dnia na dzień pod wpływem zmian w życiu, gdy
                sprawa polska jest często czymś oderwanym, jest kwestią literacką lub ideą starannie
                przechowaną i jak dogmat religijny ochranianą od nowych wpływów.</p>
            <p class="chapter-content">Skąd się to pojmowanie wytworzyło?...</p>
            <p class="chapter-content">Zdaje mi się, iż dwie są głównie przyczyny tego. Pierwsza – to niezgodność życia
                z
                ideałami. Po ostatnim powstaniu taka zjawiła się przepaść między tym, czego naród
                pragnął, a tym, co mu los zgotował, że siły mózgowej ludzi nie starczyło na przerzucenie
                przez nią mostu. Zbyt bolesnym było zestawiać to, co się działo w życiu, z tym, co myśl
                wykołysała. Siły zewnętrzne stworzyły rzeczywistość tak daleką od ideałów narodowych,
                że one nie mogły się do niej zbliżyć i z nią mierzyć: życie poszło naprzód, a myśl narodowa
                pozostała bezwładna, nieruchoma, przyczepiona do dawnych ideałów i, gdy nawet je
                zatraciła, pozostała przy dawnych koncepcjach.</p>
            <p class="chapter-content">Ta przyczyna działa głównie w pokoleniu starszym, u ludzi, którzy sami brali
                bliższy lub dalszy udział w szerokich usiłowaniach narodowych swego czasu, którzy się
                znajdowali w pełni rozwoju sił i myśli, gdy naród dotknęła klęska, gdy nastąpiła nagła,
                fatalna zmiana w warunkach narodowego bytu, lub u tych, którzy, wszedłszy w życie,
                zastali świeżą tradycję klęski, znaleźli się w atmosferze bólu i rozczarowania.</p>
            <p class="chapter-content">U młodszego pokolenia ten sam skutek zjawił się pod działaniem przyczyny
                całkiem odmiennej. Dzięki warunkom wychowania współczesnego, dzięki zbyt
                troskliwemu przeważnie a nieumiejętnemu kierowaniu umysłem dziecka w domu, dzięki
                niedorzecznemu, niemieckiemu systemowi szkolnictwa, panującemu we wszystkich
                trzech państwach rozbiorczych, dzięki świadomemu wypaczaniu myśli w szkole
                rosyjskiej na gruncie polskim, ludzie nowego pokolenia u nas umieją się uczyć tylko z
                książki. Z życia zdolni są, i to nie zawsze, brać tylko fakty, będące wyraźną ilustracją tego,
                czego się z książki nauczyli. Poza tym zaś nie umieją ani spostrzegać, ani wyciągać
                wniosków z tego, co widzą. Nie ma chyba wśród inteligencji żadnego kraju tak wielkiej
                stosunkowo liczby ludzi, posiadających wielostronne a powierzchowne wiadomości,
                połapane z książek i artykułów, a jednocześnie tak głupich w najelementarniejszych
                sprawach życia, zwłaszcza zbiorowego. To nowe pokolenie nauczyło się nowocześnie
                myśleć w rozmaitych dziedzinach oderwanych, poznało, przeważnie licho, nowe kierunki
                filozoficzne, naukowe i literackie, nawet nowe prądy społeczne Zachodu, i dochodzi
                często do posiadania swego, przynajmniej pozornie własnego zdania w tych rzeczach.
                Nawet o sprawach bieżących, o życiu społecznym i politycznym na obczyźnie mówi
                czasem jak ludzie całkiem nowocześni. Wszystkiego tego się nauczyli, bo mieli gotowe
                wiadomości i gotowe recepty myślenia w książkach, broszurach i artykułach. Ale o
                najdonioślejszych dla nich rzeczach, o ogólnych zagadnieniach ich własnego bytu
                narodowego, tak jak je dziś życie zmienia i wytwarza, nikt im książek nie napisał. Pozostali
                więc na nie ślepi i w całokształt ich pojęć własna sprawa narodowa albo wcale nie
                wchodzi, albo też wchodzi jako martwa formuła, według szablonu wytworzonego na
                Zachodzie jeszcze w r. 48, lub jako kwestia raczej literacka, przeniesiona przeważnie w
                całości z wielkiego okresu poezji naszej, kiedy patriotyzm był jej głównym kierunkiem.
                Iluż to jest ludzi, którzy, mówiąc o obcych krajach, powołują się na mężów stanu,
                dziejopisarzy, przytaczają fakty i cyfry, gdy zaś zaczepimy ich o najistotniejsze
                zagadnienia własnego bytu narodowego, nie umieją wybrnąć poza Mickiewicza,
                25
                Słowackiego i Krasińskiego!... Prawda, że geniusz ostatnich głębiej sięgnął w kwestie
                narodowo-polityczne, niż jakakolwiek inna poezja świata; prawda, że my jeszcze jesteśmy
                tak mało uspołecznieni, tak mało ucywilizowani politycznie, iż, chcąc być „dobrymi
                Polakami”, musimy robić sobie z patriotyzmu religię, a każda religia musi mieć swoje
                księgi święte; ale nawet najreligijniejsi ludzi, umieją oświetlać kościoły elektrycznością,
                gdy my w swej świątyni narodowej palimy ciągle stare woskowe świece.</p>

            <p class="tab" id="tab8">8</p>

            <p class="chapter-content">Ta nieumiejętność myślenia o sprawach własnego narodu w taki sam sposób, w
                jaki się myśli o narodach innych, z konieczności doprowadza nas do traktowania swej
                społeczności, jako narodu wyjątkowego, istniejącego poza wszelkimi prawami
                społecznymi, narodu słowem wybranego. I tu leży główna przyczyna skłonności do
                mesjanizmu u pewnej części dzisiejszego pokolenia. Umysł jest za słaby, czy za leniwy,
                ażeby mógł prawa ogólne, rządzące życiem narodów, zastosować do narodu żyjącego w
                tak wyjątkowych, jak nasze, warunkach; więc woli sobie powiedzieć, że te prawa nas nie
                obowiązują, że jesteśmy narodem wyjątkowym czy wybranym. W chwili dobrego humoru
                można by powiedzieć, że ta idea narodu wybranego tak łatwo się u nas przyjmuje, dzięki
                bliskiemu pożyciu z Żydami – tylko, ponieważ oni uważają się za naród wybrany do
                krzywdzenia i wyzyskiwania innych, my, nie chcąc im robić konkurencji i psuć sobie z
                nimi stosunku, uznajemy się za wybranych do tego, by być krzywdzonymi.
            </p>
            <p class="chapter-content">Obawiam się, żeby mnie nie posądzono, iż się tu chcę tanim sposobem, w kilku
                wierszach rozprawić w tak wielkim i skomplikowanym przejawem ducha polskiego, jak
                mesjanizm. Idzie mi tylko o pewne pierwiastki mesjanistyczne w sposobie pojmowania
                spraw narodowych przez wielką liczbę ludzi dzisiejszych, pierwiastki, będące wyrazem
                pewnej bierności umysłowej, nie mającej prócz pozorów nic wspólnego z wytworem
                tragicznego szamotania się wielkich duchów, usiłujących znaleźć wyjście z labiryntu
                sprzeczności, jakim przedstawiał im się byt własnej ojczyzny.</p>
            <p class="chapter-content">Polska w okresie między powstaniem legionów a 63 rokiem była zbyt dziwacznym,
                bezprzykładnym tworem społecznym, ażeby umysł ludzki mógł jej istotę zrozumieć i
                znaleźć dla niej miejsce w szeregu ludów. Jakąkolwiek formułę dla niej byłoby się
                stworzyło, zawsze w życiu znalazłoby się jej zaprzeczenie. Niepodobna było właściwie
                zdać sobie sprawy ani z jej sił fizycznych, ani z typu organizacji społecznej, ani ze stopnia
                cywilizacji, ani ze stanu moralnego, ani ze skali życia umysłowego: wszędzie sprzeczności,
                wszędzie pytanie bez odpowiedzi. Poglądy nasze na własną ojczyznę wahały się między
                niezłomną wiarą w wielką przyszłość a ostatnią rozpaczą i beznadziejnością, poglądy
                obcych na nas – między najwyższym uwielbieniem a najwyższą pogardą. Koniecznością
                tego niejako było szukanie w poezji, w proroczych objawieniach geniuszu odpowiedzi na
                to, na co rzeczywistość odpowiedzieć nie mogła.</p>
            <p class="chapter-content">Dziś czasy się zmieniły. Życie szybko idzie naprzód, usuwając jedne, tworząc inne
                pierwiastki bytu narodowego. Runęły instytucje podtrzymujące dawną budowę
                społeczną i dawny typ stosunków; przewrót w środkach komunikacyjnych związał ściśle
                kraj z zagranicą i wciągnął społeczeństwo w życie ekonomiczne Europy, wywołując
                26
                konieczność szybkiego przystosowania się do nowoczesnych warunków
                współzawodnictwa: tkanki społeczne, które w dawnej Polsce były w zaniku, zaczęły się
                wytwarzać szybko, natomiast te, które doszły były do przerostu, podległy i podlegają
                ciągle redukcji. Naród zaczyna się podciągać pod ogólny typ europejski, przestaje być
                wielkością niewspółmierną.</p>
            <p class="chapter-content">Dla wielu ludzi jest to powodem do zmartwienia: tracimy swą oryginalność,
                zostajemy powoli takim samym szablonowym skupieniem, jakimi są narody zachodniej
                Europy. Tymczasem my raczej tracimy naszą monstrualność i zostajemy powoli zdolnym
                do życia, zdrowym, normalnym społeczeństwem, zdrowym i normalnym o tyle, o ile
                nienormalne warunki polityczne na to pozwalają. Nie dość tego – my powoli stajemy się
                coraz więcej społeczeństwem w wyższym, współczesnym tego słowa znaczeniu, coraz
                silniejsze są węzły wewnętrzne, łączące nas w spójną całość, węzły w istocie swej nie
                dobrowolne, ale wynikające z układów stosunków społecznych, z uzależnienia jednostki
                od całości, a więc pewniejsze, trwalsze, mniej zależne od chwilowego nastroju umysłów.</p>
            <p class="chapter-content">Ta przemiana wewnętrzna, odbywająca się dzisiaj z ogromną szybkością,
                wywołała już zmianę w stosunku obcych do nas: prócz ludzi, należących do
                wymierającego w Europie pokolenia, nikt się nami nie zachwyca, nikt nas nie uwielbia, ale
                też coraz rzadziej słyszymy słowa pogardy i lekceważenia; w ostatnich zaś czasach, po
                okresie zupełnego zapomnienia o nas, w pokoleniu, które dowiaduje się dopiero teraz o
                naszym istnieniu, zjawia się nowe o nas pojęcie, niewolne jeszcze od reminiscencji, ale już
                łączące się ze spokojną oceną realnej naszej wartości. Tym silniej odbić się musi ta
                przemiana we własnym naszym pojmowaniu spraw narodowych. Z konieczności musimy
                zacząć myśleć tymi samymi kategoriami politycznymi, którymi myśli dzisiejszy człowiek
                cywilizowany, a mając już w ogromnym zakresie stosunków tę samą miarę dla obcych,
                możemy już do pewnego stopnia oceniać naszą względną wartość, siłę, przydatność do
                życia, zdolność do postępu, zdawać sobie sprawę z tego, na czym polega nasza odrębność,
                nasza indywidualność narodowa, słowem zbliżać się do określenia stanowiska, jakie
                wśród cywilizowanych ludów zajmujemy, i wykreślać sobie drogi przyszłego rozwoju.</p>
            <p class="chapter-content">Typ naszego życia narodowego widocznie tak szybko się zmienia, że mózgi ludzkie
                nie mogą za tymi zmianami podążyć, i to właśnie mózgi najinteligentniejszej części
                społeczeństwa, na których ciąży tradycja lat tak niedawnych w czasie, a tak dawnych pod
                względem treści i fizjonomii życia. W warstwach młodych, związanych z tą tradycją
                słabiej, owe pojęcia powstają w ślad za nowymi pierwiastkami życia, podczas gdy sfera
                inteligencji ex-szlacheckiej roi się od donkiszotów, obnoszących uparcie stare ideały,
                stare koncepcje i stare wypłowiałe frazesy. Z nowych przejawów życia umysłowego biorą
                oni to, co im pomaga utrwalić się w starych złudzeniach, biorą pozbawione głębszego
                znaczenia wytwory chorobliwych indywidualności, produkty egzotyczne lub zwyczajną
                blagę zdawkową. Od tego zaś, co stanowi oś życia współczesnego, odwracają się, lub jeżeli
                widzą coś i rozumieją, to nigdy w zastosowaniu do własnego narodu.</p>
            <p class="chapter-content">Ludzie, którzy uważają sobie za główny punkt ambicji znać wszystkie najnowsze
                wynalazki i wszystkie najnowsze przejawy życia umysłowego ludzkości, wszystkie prądy
                i prądziki, wszelkich dziedzin modernizmy, którzy by każdą tego rodzaju nowość chcieli
                przeszczepić na nasz grunt, nie umieją i nie starają się wgłębić w to, co stanowi rdzeń
                dzisiejszego życia narodów, ani zastanowić się nad tym, o ile nowoczesnym jest ich
                własny naród w tym, co stanowi najważniejsze życia i myśli współczesnej podstawy. I w
                tych dziedzinach pozostają o całe pół stulecia w tyle, nie mając świadomości, nie zdając
                sobie sprawy z tego, że ich poglądy – to nic innego, jak zakonserwowane bez zmiany myśli
                poezji naszej lub rewolucji europejskiej z połowy ubiegłego stulecia, kiedy układ
                polityczny Europy opierał się na innych zupełnie podstawach, a Polska nawet budowę
                społeczną miała inną niż dzisiaj.</p>
            <p class="chapter-content">Te same pojęcia, które były imponującym przejawem wielkiego ducha w ubiegłej
                dobie narodowego życia lub potężnego ruchu ludów w zamkniętym już od kilku
                dziesiątków lat okresie dziejów europejskich, u ludzi dzisiejszych, w warunkach
                nowoczesnych, przy nowym typie życia są śmiesznymi strzępami, w które się stroi słaby
                duch, niezdolny do mierzenia się z rzeczywistością, z jej zagadnieniami i zadaniami.
                Zerwać te strzępy, zajrzeć odważnie w oczy prawdzie, odsłonić zagadnienia naszego
                nowoczesnego bytu narodowego – to największe zadanie dzisiejszej umysłowości
                polskiej.</p>
        </div>

        <h1 class="section-title" id="#7">Charakter narodowy</h1>

        <div class="chapter-container" id="7">
            <p class="chapter-content">Na to, żeby żyć w pełni życiem nowoczesnym, żeby wydawać z siebie tyle, ile w
                obecnych warunkach wydawać musi zarówno jednostka, jak i społeczeństwo, żeby tym
                samym dzielnie współzawodniczyć z innymi narodami, a sobie lepszą zgotować
                przyszłość, nam brak nie tylko dostatecznej kultury, nie tylko odpowiedniego
                wychowania, ale wprost brak nam pewnych zalet charakteru.
            </p>
            <p class="chapter-content">Za mało się zastanawiamy nad sobą pod tym względem i za mało siebie znamy; z
                drugiej strony podróżujemy mało i podróżujemy nieumiejętnie, skutkiem czego nie
                znamy innych narodów. Nie wiemy tedy, co stanowi naszą niższość i co może stanowić
                wyższość we współzawodnictwie dzisiejszego życia międzynarodowego.</p>
            <p class="chapter-content">Mamy wprawdzie niejasne poczucie wad naszego charakteru, poczucie będące
                częstokroć źródłem zupełnego zwątpienia o przyszłości naszej, ale gdy przychodzi do
                wyraźnego określenia rzeczy, zadowalamy się zwykle ogólnikami, nie próbując ściślej
                tych wad określić ani zdać sobie sprawy, skąd się one wzięły, o ile są powszechne i o ile
                trwałe.</p>
            <p class="chapter-content">Reakcja popowstaniowa objawiła się u nas między innymi w wybujałej
                samokrytyce. Dwie szkoły naraz, stańczycy krakowscy i pozytywiści warszawscy, każda
                po swojemu zaczęły odzierać duszę narodu z pięknych szat, w które ją miłość i fantazja
                wystroiły, wykazywać żeśmy marniejsi od innych, że pierwszym naszym zadaniem
                poprawić, zreformować swój charakter, wytępić wady narodowe, nauczyć się od obcych
                tego, co stanowi ich zalety.
            </p>
            <p class="chapter-content">Reakcja ta ma się obecnie ku końcowi, ale myśl, wdrożona przez nią, jeszcze w
                danym kierunku pracuje. Tymczasem już zaczyna występować na widownię nowe
                pokolenie, wnoszące wiarę w siły, zdolności, zalety narodowe, której nawet towarzyszy
                częstokroć dążność do idealizowania charakteru polskiego, nie tylko usiłująca zachować
                i rozwinąć naszą duchową odrębność, ale stawiająca typ polski ponad inne. Gdy z jednej
                strony jeszcze się mówi o potrzebie niemal pozbycia się swego charakteru i przyswojenia
                sobie innego, z drugiej wynosi się wysoko zdolności i charakter polski jako wyjątkowe i
                mówi się tylko o potrzebie wzmocnienia i rozwinięcia tego, co stanowi naszą narodową
                indywidualność.</p>
            <p class="chapter-content">W ogóle z kwestią polskiego charakteru narodowego nie możemy sobie poradzić.
                Nie wiemy, czy jest on naszą plagą, czy naszym skarbem, czy być dumnymi z niego, czy się
                go wstydzić. Mówimy, żeśmy wyjątkowo silni indywidualiści, a jednocześnie
                przyznajemy, że z nas słabe charaktery; podkreślamy, że Polak zanadto jest sobą, ażeby
                mógł działać wspólnie, w organizacji, innym znów razem narzekamy, że nam trzeba
                przymusu, ostrogi, lub, mówiąc ordynarnie, bata, bo inaczej gnuśniejemy; jedni
                powiadają, że mamy bardzo wyraźny, stały, od wieków się nie zmieniający charakter
                narodowy, inni, że go wcale nie mamy...</p>
            <p class="chapter-content">Jak się w tym labiryncie nie zgubić? Jak wybrnąć z tego chaosu sprzeczności,
                które
                się zjawiają przy ocenie wszystkich niemal stron naszego charakteru? Bo czyż np. nie
                słyszymy, żeśmy narodem najwięcej miłującym wolność i jednocześnie, że nikt tak jak my
                nie umie się upokarzać, uginać karku pod jarzmo? Żeśmy narodem najbardziej rycerskim
                i – najłatwiej zdradzamy sprawę publiczną dla prywaty?...</p>
            <p class="chapter-content">Kwestia charakteru narodowego nie jest zagadnieniem czysto literackim,
                obojętnym dla życiowych praktyków, dla działaczy. Chcąc zbudować cośkolwiek stałego
                – czy będzie szło o program działania w jakiejkolwiek dziedzinie, czy o budowę jakiejś
                instytucji szerszego znaczenia, czy wreszcie o samoistną budowę państwa, do której
                właściwie przygotowaniem jest wszelka prawdziwie narodowa działalność – musimy
                zawsze i przede wszystkim liczyć się z charakterem narodowym, ze zdolnościami i
                właściwościami moralnymi naszej rasy, inaczej bowiem organizacja nie będzie
                funkcjonowała zdrowo, a nawet samo jej istnienie długie nie będzie.</p>
            <p class="chapter-content">Co to jest polski charakter narodowy?...</p>
            <p class="chapter-content">Gdy się mówi o charakterze Niemców, Francuzów, Anglików, poszukuje się
                znamion wspólnych członkom różnych warstw danego narodu i zbiór tych za charakter
                narodowy się uważa. Obok tego rozróżnia się typy społeczne, stanowe w każdym
                narodzie. Mówiąc o wspólnych Francuzom wszystkich stanów właściwościach
                charakteru, nie zapominamy, że typ francuskiego bourgeois jest ogromnie daleki od typu
                francuskiego szlachcica. U nas tę rzecz bierze się inaczej. U nas za charakter narodowy
                przyjmuje się charakter szlachcica polskiego – bo szlachta prawie wyłącznie do niedawna
                stanowiła naród – miesza się przy tym typ stanowy z typem narodowym i uważa się, że
                podstawowe właściwości typu charakteru polskiego to, co się wytworzyło w jednej
                warstwie społecznej, pod wpływem specjalnych warunków jej bytu i to ze zmianą tych
                warunków jest skazane na szybką zagładę.</p>
            <p class="chapter-content">Warunki, w których wyrósł i psychicznie się wykończył typ szlachcica polskiego,
                były tak odmienne od wszelkich innych w cywilizowanym świecie, że charakter jego
                musiał stać się czymś ogromnie różnym od wszystkiego, co gdzie indziej spotykamy. Ale
                wielkim błędem jest uważać znamiona charakteru, które powstały dzięki tym specjalnym
                warunkom, za podstawowe właściwości naszej rasy. Warunki te znikły, a w następstwie
                znika powoli i typ przez nie wytworzony, nigdy się one na naszej ziemi nie powtórzą, więc
                i typ nigdy się nie odrodzi.</p>

            <p class="tab" id="tab9">9</p>

            <p class="chapter-content">Szlachta polska była zupełnie odmiennym tworem społecznym od szlachty innych
                narodów. Powołana do zorganizowania i utrzymania państwa na kresach cywilizacji, w
                kraju, w którym europejskie życie ekonomiczne i jego środowiska – miasta były zaledwie
                w początkach rozwoju, uzyskała szlachta niepodzielną władzę. Pomógł jej do tego fakt, że
                w dobie dziejowej, kiedy się ważyły losy żywiołu mieszczańskiego w Polsce, ostatni,
                pochodzący przeważnie z obczyzny, z Niemiec, nie był jeszcze dość spolszczony, dość
                zespolony z krajem, ażeby czuć się silnie w swoich prawach i objawiać szersze aspiracje
                polityczne. Z tej władzy skorzystała szlachta dla powstrzymania rozwoju miast i
                30
                doprowadzenia ich do ostatecznej ruiny. Byłoby to w normalnych warunkach na długi
                czas niemożliwe, bo wzrastająca wytwórczość kraju, jego stosunki handlowe ze
                Wschodem i Zachodem musiałyby z czasem pociągnąć za sobą wzrost siły stanu
                mieszczańskiego. Polska wszakże miała liczny i niesłychanie szybko w ostatnich
                stuleciach Rzeczypospolitej wzrastający żywioł, gotowy stać się surogatem
                mieszczaństwa, nie aspirującym do władzy politycznej, do żadnego wpływu na losy
                państwa. Żywiołem tym byli Żydzi. Tylko dzięki im, przy ich pomocy szlachta zdolna była
                zrujnować zupełnie miasta, pozbyć się w nich współzawodnika politycznego i zapewnić
                sobie do końca wyłącznie, niepodzielne w Rzeczypospolitej rządy. W tym istnienie licznej
                ludności żydowskiej, nie poczuwającej się do żadnej wspólności z narodem, stąd
                pozbawionych wszelkich aspiracji politycznych, a dążącej jedynie do materialnego
                wyzyskania kraju i jego ludności, leżało najważniejsze w końcu źródło oryginalności
                stosunków Polski historycznej. Dzięki Żydom Polska została narodem szlacheckim do
                połowy XIX stulecia, a nawet dłużej, bo jest nim dziś jeszcze w pewnej mierze; gdyby nie
                oni, pełniąca opanowane przez nich funkcje społeczne część ludności polskiej byłaby się
                zorganizowała, jako współzawodnicząca ze szlachtą siła polityczna, jako stan trzeci, który
                tak doniosłą rolę w rozwoju społeczeństw europejskich odegrał i stał się głównym
                czynnikiem nowoczesnego życia społecznego. Gdyby nie oni, wystąpienie na widownię
                mieszczaństwa w dobie Sejmu Czteroletniego byłoby zjawiskiem bez porównania
                potężniejszym, o ile by nie nastąpiło znacznie wcześniej.
            </p>
            <p class="chapter-content">Pociągnęło to za sobą skutki, które zadecydowały o losach państwa polskiego.</p>
            <p class="chapter-content">Zostaliśmy społeczeństwem niekompletnym: cala gałąź doniosłych, najbardziej
                skomplikowanych funkcji ekonomicznych przeszła w ręce żywiołu, do społeczeństwa nie
                należącego. Losy zaś narodu i państwa spoczęły w rękach jednej warstwy, która sama
                znalazła się w warunkach egzotycznych, niewymagających wysiłku do utrzymania się
                przy władzy i przywileju. To właśnie zadecydowało o typie psychicznym szlachcica
                polskiego, typie, według którego zwykliśmy określać nasz charakter narodowy.</p>
            <p class="chapter-content">Jakkolwiek często można słyszeć zdanie, że charakter narodowy jest czymś stałym,
                co przez wieki całe nie ulega zmianom, rzeczywistość zaprzecza temu jak najwyraźniej.
                Przede wszystkim narody dzisiejsze nie składają się z jednolitego materiału rasowego, a
                różne składniki rasowe danego narodu w różnych warunkach społecznych mogą
                zmieniać swą rolę i stopień wpływu społecznego, wyciskając przez to silniejsze lub
                słabsze piętno na charakterze narodowym. Francuz dzisiejszy jest np. pod wielu
                względami zaprzeczeniem tych pojęć, które nam o charakterze narodowym francuskim
                przekazali nasi ojcowie. Oni sobie wyrabiali te pojęcia wtedy, kiedy ton życiu
                francuskiemu nadawała szlachta, potem zaś przyszła rewolucja, która szlachtę zmiotła z
                widowni, a na jej miejsce wysunęła inne warstwy, różniące się od niej nie tylko rolą
                społeczną, ale pochodzeniem, rasą; szlachta bowiem na ogromnym obszarze Francji była
                żywiołem napływowym, przedstawiającym nawet typ fizyczny zupełnie odmienny od
                reszta ludności.</p>
            <p class="chapter-content">Pomijając zresztą wielkie przewroty, zmieniające się stopniowo warunki
                społeczne mogą mniej lub więcej sprzyjać zdobywaniu przewagi przez ten składnik
                ludności, który posiada wrodzone przymioty, uzdalniające go do wybicia się na wierzch
                w danych warunkach. W społeczeństwie, jak w przyrodzie, odbywa się dobór,
                wypływający z mniejszej lub większej zdolności do życia rozmaitych typów rasowych.
                Nasz naród wcale nie jest jednolitszy rasowo od innych: pierwiastki słowiańskie mieszają
                się w nim z pokaźną często przymieszką germańskich różnego pochodzenia, od
                górnoniemieckich do skandynawskich, fińskich w ogromnej liczbie, litewskich, tatarskich,
                mongolskich itd.; dawniej w mniejszym stopniu istniała, a świeżo w większym przybyła
                przymieszka żydowska. Pierwiastki te, skutkiem tego, żeśmy młodzi historycznie i żeśmy
                żyli mniej skomplikowanym życiem ekonomicznym, o wiele mniej się zamalgamowały2
                niż w społeczeństwach zachodnich, skutkiem czego mniej nawet od tamtych jesteśmy
                jednolici. Otóż pierwiastki, które dawniej były przygłuszone, dzisiaj mogą w sprzyjających
                warunkach na wierzch wypływać, a przez to wyciskać silniejsze piętno na charakterze
                narodowym. Czyż kto zaprzeczy, że w dzisiejszym typie życia ekonomicznego i w
                obecnym momencie ekonomicznego rozwoju łatwiej od innych zdobywają sobie byt u nas
                ludzie z przymieszką krwi niemieckiej lub żydowskiej? Wprawdzie główna przyczyna
                może tu leżeć w pochodzeniu ze szczepów, mających wyższą tresurę ekonomiczną, niż
                polski, ale coś trzeba też położyć na karb zdolności rasowych.</p>
            <p class="chapter-content">Z drugiej strony warunki społeczne muszą wywierać wychowawczy wpływ na
                charakter narodu, urabiając go nawet w jednostkach w tym lub innym kierunku. W miarę
                też przekształcenia się typu życia społecznego musi się i charakter narodowy
                odpowiednio przekształcać.</p>
            <p class="chapter-content">W naszym charakterze narodowym, a właściwie w tym, co za nasz charakter
                narodowy uważamy, wiele możemy zrozumieć, zastanowiwszy się głębiej nad wpływem
                warunków życia szlachcica polskiego na jego typ psychiczny.</p>
            <p class="chapter-content">Jak rozwój organiczny polega na coraz ściślejszym uzależnianiu wzajemnych
                tkanek, organów i składających je komórek, tak rozwój społeczeństwa prowadzi do coraz
                ściślejszej zależności wzajemnej poszczególnych warstw i składających je jednostek. Im
                społeczeństwo więcej posunięte jest w rozwoju, im więcej jest społeczeństwem, tym
                mniej jednostka w stosunku do innych członków społeczeństwa jest, czym chce być, a tym
                więcej, czym być musi. Nie trzeba się tym martwić, bo ten przymus społeczny prowadzi
                do poddania szablonowi bardziej powierzchownych sfer życia duchowego jednostki, nie
                naruszając głębszej istoty ducha, i tam, gdzie jest ona silna, ułatwia tylko rozwój jej
                indywidualnej odrębności na wyższych szczeblach. Anglicy np. są społeczeństwem, w
                którym przymus społeczny, a stąd sformalizowanie zewnętrznej strony życia jest</p>
            <p class="chapter-content">najsilniejsze, a jednocześnie nigdzie nie spotykamy tak silnych jak w Anglii
                indywidualności duchowych.
            </p>

            <p class="tab" id="tab10">10</p>

            <p class="chapter-content">W społeczeństwie szlacheckim w Polsce wzajemne uzależnienie jednostek było
                niesłychanie słabe, tak słabe, że nie było to w całym tego słowa znaczeniu społeczeństwo.
                Dzięki przelaniu całej sfery funkcji społecznych pierwszorzędnej wagi na żywioł obcy,
                żadnymi węzłami moralnymi z resztą ludności nie związany, to społeczeństwo
                szlacheckie znakomicie izolowało się od reszty narodu i w nie zwalczanym przez nikogo
                przywileju wytworzyło sobie warunki egzystencji wprost cieplarnianej, prowadzonej bez
                współzawodnictwa, bez walki, bez wytężania energii, bez zużytkowania zalet osobistych,
                bez narażania się na zgubę przez wady i słabości własne. Los przeciętnego szlachcica nie
                zależał zupełnie od jego zdolności i właściwości charakteru, był on tak obwarowany
                przywilejem i normą życia, że osobiste przymioty bardzo mało o nim decydowały: mógł
                on być geniuszem i kretynem, mógł być człowiekiem chrystusowej moralności i
                nikczemnikiem, mógł być wcieleniem energii i klasycznym niedołęgą, w końcu nawet, w
                okresie upadku mógł być równie dobrze tchórzem jak rycerzem – zawsze mógł według
                normy szlacheckiej żyć i zachować swe moralne stanowisko śród braci-szlachty, bo przez
                to, że był szlachcicem, był członkiem rodziny.</p>
            <p class="chapter-content">Tak też było. Obok człowieka światłego przez miedzę siedział ignorant, obok
                cnotliwego – podły, obok dzielnego – tchórz i niedołęga; często jeden i drugi zajmowali
                równe śród braci-szlachty stanowisko, jednemu i drugiemu jednakowo się powodziło.
                Porównajmy to położenie społeczne z położeniem np. kupca. Ten nie może być głupi, ale
                nie wolno mu być zbyt wyrafinowanym umysłowo; nie może być nieuczciwym, ale też źle
                by wyszedł, gdyby był idealistą; nie może być niedołężnym, ale też zgubiłaby go energia
                rozpierająca konieczne ramy. Słowem, ten musi być czymś, podczas gdy szlachcic polski
                bardzo mało musiał, a przeważnie był, czym chciał. Chciał siedzieć w księgach – to
                siedział, chciał gardzić sztuką czytania i pisania – mógł gardzić; chciał być dobroczyńcą
                swego otoczenia – to był, chciał być jego plagą – mógł także; chciał życie oddać za ojczyznę
                – to je oddał, chciał ją zdradzać – to zdradzał. W Polsce jak kto chce – mówiło przysłowie.</p>
            <p class="chapter-content">I tu leży tajemnica naszego indywidualizmu, którym, zdaje się, zanadto się
                szczycimy, obejmując nim wszelką dowolność, kapryśność, fantazję, która hula, gdy nie
                znajduje przeszkody. Przecież ten szlachcic polski z ostatnich czasów Rzeczypospolitej i z
                okresu porozbiorowego, przy całej swej bujnej indywidualności, był dzieckiem, istotą bez
                charakteru, łamiącą się a raczej gnącą pod lada naciskiem. W swej duchowej
                indywidualności był to olbrzym, ale olbrzym w rodzaju dronta, owego ptaka z rodziny
                gołębiej, który wyrósł w olbrzyma dzięki temu, że w swej siedzibie na wyspach oceanu
                nie miał współzawodnictwa, że nikt mu nie przeszkadzał bujać. Gatunek dronta po
                odkryciu wysp, ze zjawieniem się człowieka szybko bardzo wyginął; typ szlachcica
                polskiego z przejściem kraju w nowoczesne normy życia w większości także już ustąpił z
                pola, a w resztkach swych ciągle ginie bezpowrotnie.</p>
            <p class="chapter-content">Szlachcic polski, zwłaszcza w ostatnich wiekach istnienia Rzeczypospolitej, nie
                miał swego odpowiednika w żadnym ze społeczeństw europejskich. Tam położenie
                szlachty było odmienne: inny był stosunek do reszty społeczeństwa, inny do władzy
                królewskiej, inne prawa, inne obowiązki względem państwa, inne wreszcie warunki życia
                ekonomicznego. Tam musiał on walczyć o to, co chciał mieć, musiał bronić z wysiłkiem
                swego przywileju, w Polsce zaś żył, jak roślina cieplarniana, bez współzawodnictwa, bez
                walki, bez niebezpieczeństwa utraty tego, co posiadał – pod względem politycznym w
                coraz większą opiekę brało go prawo, a właściwie przywilej, pod względem
                ekonomicznym Żyd. W końcu zabezpieczył się nawet od strony walczenia z wrogami
                państwa, powiedziawszy królom swoim, że nie chce wojen prowadzić. W tych warunkach
                musiał zatracić właściwości duchowe, które człowieka czynią zdolnym do nieustannego
                wysiłku, które pozwalają mu na każdym kroku reagować na nacisk zewnętrzny. Sprzyjało
                to rozrostowi natur szerokich, ale nie skupionych, pełnych rozmachu, ale pozbawionych
                wytrwałości, fantastycznych, kapryśnych, niekonsekwentnych, lekkomyślnych. Po dziś
                dzień jeszcze rzadkość u nas stanowi człowiek, trzymający siebie w garści, umiejący
                komenderować sobą; i po dziś dzień wszystko przeważnie zależy u nas od dobrego lub
                złego humoru, od chwilowego nastroju, od kaprysu po prostu, między zapałem a
                zniechęceniem.</p>
            <p class="chapter-content">Typ psychiczny szlachcica polskiego, jako całość, ginie bardzo prędko, zwłaszcza
                od czasów zniesienia pańszczyzny na ziemiach polskich; częściowe wszakże jego
                znamiona pozostały u inteligencji polskiej szlacheckiego pochodzenia, nawet u tej, którą
                los wyrzucił z ziemi, i wiele z nich ulegnie niszczącemu wpływowi nowoczesnego życia.
                Tym silniejsze jest też złudzenie, że są to znamiona istotne charakteru polskiego w ogóle.
                Na poparcie tego złudzenia dodaje się, że chłop nasz ma w charakterze te same
                właściwości, i dla ilustracji przytacza się przykłady wzbogaconych chłopów, którzy
                wykazują wszystkie wady szlacheckie.
            </p>
            <p class="chapter-content">Przykłady te nic nie znaczą. Można pokazać Niemców spolszczonych w pierwszym
                lub drugim pokoleniu, którzy niczym prawie od polskich szlachciców się nie różnią. W
                społeczeństwie, w którym ton życiu nadaje pierwiastek szlachecki – a tak u nas jest i dziś
                nawet – wszelkie żywioły, wypływające do góry, mimo woli upodabniają się szlachcie.
                Nawet Żyd, kupiwszy majątek ziemski, zapuszcza sumiasty wąs i zamaszystymi ruchami
                robi szeroką naturę.
            </p>
            <p class="chapter-content">Życie wszakże robi swoje. Przemiany prawne, postęp ekonomiczny upodobniają
                nasz kraj innym krajom europejskim. Zaczyna się wytwarzać podobny do swych
                odpowiedników w innych społeczeństwach typ polskiego kupca, przemysłowca, technika,
                kantorzysty itp.; na roli nawet zamiast pana-szlachcica zaczynają się zjawiać z niezupełnie
                jeszcze czystej postaci typy nowoczesne: agrariusz – wielki producent i mniejszy – farmer.
                Gdy ta przeróbka społeczna się uskuteczni, wtedy porównywając analogiczne typy
                społeczne w naszym i w innych społeczeństwach i notując, czym one się od tamtych
                różnią, będziemy mogli zdać sobie sprawę z tego, co to jest właściwie nasz charakter
                narodowy, a raczej czym ten charakter będzie, bo dziś szybko się on przekształca.</p>
            <p class="chapter-content">Trzeba stwierdzić, że znaczną część właściwości charakteru, które się później tak
                hojnie rozwinęły w szlachcie polskiej, wykazywaliśmy w pewnej mierze już w zaraniu
                naszych dziejów. Należeliśmy do typu ludów biernych, usposobionych pokojowo,
                żyjących z płodów przyrody a nie szukających łupu, do typu napadanych i nie
                napadających.
            </p>

            <p class="tab" id="tab11">11</p>

            <p class="chapter-content">Niewątpliwie ten przyrodzony charakter naszego szczepu stanowił znakomity
                podkład dla rozwoju typu szlacheckiego. Ale z drugiej strony trzeba pamiętać, że nie
                byliśmy znów tak zupełnie biernym gatunkiem, bośmy przecie wytworzyli państwo,
                mniejsza o to czy przy pomocy najazdu, czy bez niego – państwo zaborcze, przez długi
                czas napadające raczej sąsiadów, niż napadane przez nich. Zresztą nie zapominajmy, że
                społeczeństwo pruskie, będące tak biegunowym przeciwieństwem naszego typu
                szlacheckiego, w znacznej mierze ulepiło się z tego samego materiału rasowego, co nasze,
                że dzisiejsi, nienawistni nam, ale jednocześnie pod wieloma względami tak nam
                imponujący Prusacy – to potomkowie wspólnych nam przodków lub bliskich ich
                krewniaków, Słowian nadłabskich, Pomorzan i w ogromnej liczbie czystej krwi Polaków.
                Ten sam w znacznej mierze materiał, tylko wychowany w innej szkole państwowej, dał
                tak silny, żywotny, tak czynny politycznie naród, że zdołał on zorganizować całe Niemcy,
                rozbite do niedawna i wyzute z najelementarniejszych instynktów politycznych.</p>
            <p class="chapter-content">Przez przyjęcie typu szlacheckiego za przedstawiciela polskiego charakteru
                narodowego, przypisaliśmy sobie i uznali za leżące w podstawie naszej natury całe
                mnóstwo zalet i wad, które nie są wcale tak istotnymi, których się z konieczności
                pozbywamy i prędzej czy później pozbędziemy. Szlachcic np. polski, dzięki cieplarnianym
                warunkom swego życia, wyrobił w sobie, zwłaszcza w stosunku do braci-szlachty, cnotę
                bezinteresowności, znakomicie harmonizującą z jego wadami. Będąc bezinteresownymi
                jako jednostki, szlachta jako naród stała się też bezinteresowną, zaprzestała myśleć o
                jakichkolwiek zdobyczach.</p>
            <p class="chapter-content">Dzisiejsze warunki życia pod grozą ulegnięcia w walce o byt, nie pozwalają nam
                być osobiście bezinteresownymi, szybko też pozbywamy się tej, dość wątpliwej zresztą
                cnoty, ale słabe uobywatelnienie jeszcze nie zmusza nas do przeniesienia tej zmiany na
                naród: toteż często ten, co jako jednostka dawno już wziął rozbrat z wszelką
                bezinteresownością, co niezdolny jest nawet do oddania czegokolwiek ze swego na cele
                publiczne, w imieniu narodu gotów jest okazywać najczystszą bezinteresowność, zrzekać
                się wszystkiego, do niczego nie aspirować. Ale i to z czasem musi zniknąć.</p>
            <p class="chapter-content">Uważając za charakter narodowy, to co w nim nie jest, co było przemijającym
                wytworem danego ustroju społeczno-politycznego, popadamy często w pesymizm co do
                naszej narodowo-politycznej przyszłości i przestajemy wierzyć dla siebie w możność
                samoistnej egzystencji państwowej. Gdy przemiany społeczne, odbywające się dziś
                szybko w naszym społeczeństwie, sięgną głębiej w duszę narodu, wtedy przekonamy się,
                żeśmy ani tacy miękcy, ani tak lekkomyślni z natury, ani tak niestali, ani tak niezgodni, jak
                tradycja o nas mówi. Pod wpływem postępującej szybko wewnętrznej przeróbki społecznej narodu przyjdzie
                czas,
                że Polacy nie tylko staną się zdolni do stworzenia
                samoistnego, silnego państwa, ale że to państwo stanie się koniecznością. I ten czas może
                wcale nie jest bardzo odległy.
            </p>
            <p class="chapter-content">Pozwoliłem sobie na parę porównań z dziedziny biologii. Jeszcze raz do niej
                wrócę.
                Zna ona dwa rodzaje skupień wielokomórkowych: niższe, w których komórki luźnie są ze
                sobą związane, bez wzajemnego uzależnienia, są to tzw. kolonie komórek; i wyższe, w
                których elementy składowe, ugrupowane w tkanki i organy, żyją w ścisłej wzajemnej
                zależności – są to organizmy. Społeczeństwo szlacheckie w Polsce było tak luźnymi
                spojone węzłami wewnętrznymi, z tak słabym uzależnieniem wzajemnym składowych
                części, że porównać je można z owymi koloniami. Dlatego tak łatwo poszedł podział kraju,
                dlatego tak słabo odczuwały go rozdzielone części, poszczególne dzielnice. Dziś, gdy pod
                wpływem szybkiego rozwoju życia w normach nowoczesnych postępuje szybko
                uspołecznienie, gdy stajemy się coraz więcej organizmem społecznym, coraz silniej
                odczuwamy ten rozdział, coraz wyraźniej zdajemy sobie sprawę z tego, żeśmy poddani
                kalectwu, coraz mocniej reagujemy na nie objawiając dążność do zjednoczenia
                moralnego, które musi się odbyć przed zjednoczeniem politycznym.
            </p>
            <p class="chapter-content">W dzisiejszym okresie budzenia się szerszych aspiracji narodowych należy widzieć
                nie tylko reakcję na popowstaniowe przygnębienie, ale początek przerodzenia się
                narodowego, przetworzenia się pod wpływem nowych stosunków społecznych na
                normalny, zdrowy naród, zdolny do samoistnego, zdrowego bytu politycznego. Jednym ze
                znamion tego okresu jest właśnie obudzenie się wiary w siebie, w zdolności swej rasy, w
                charakter narodowy. Wiara ta, jak każda silna wiara, z konieczności musi się łączyć z
                silnymi złudzeniami. Do tych złudzeń właśnie należy przypisywanie charakterowi
                polskiemu jakiegoś wyidealizowanego indywidualizmu, bezinteresowności itp. zalet,
                zapewniających nam odrębne od wszystkich narodów stanowisko, nakreślających nam
                specyficzne drogi narodowego rozwoju. Te mniemane znamiona charakteru narodowego
                są w gruncie rzeczy pozostałościami typu moralnego, wytworzonego w społeczeństwie
                szlacheckim i w przeważnej części swych właściwości skazanego na zagładę. Dobrze jest
                o tym pamiętać.</p>
        </div>

        <h1 class="section-title" id="#8">Nasza bierność</h1>

        <div class="chapter-container" id="8">
            <p class="chapter-content">Cudzoziemiec, zajmujący się z daleka losami Polski a nie znający nas bliżej, musi
                nas sobie wyobrażać jako naród twardy, żyjący ciągłą troską o byt, naród, dla którego
                walka stała się żywiołem. Tymczasem my jesteśmy w istocie jednym z najmiększych,
                najłagodniejszych narodów w Europie, najbardziej skłonnym do życia bez troski, nie tylko
                marzącym o „spoczynku na łonie wolnej ojczyzny”, ale spoczywającym bez ceremonii na
                łonie zakutej w kajdany, narodem mającym głęboki wstręt do walki, chętnie
                załatwiającym się z wrogami... „czapką, papką i solą”</p>
            <p class="chapter-content">Pochodzi to stąd, że podstawą naszego charakteru jest bierność. Pozyskiwała nam
                ona już nieraz miano „narodu kobiecego” a występowała dotychczas jako ogólna i stała
                wada nasza oraz zdawała się nieodłączną od naszego typu rasowego. W ostatnich
                wszakże czasach coraz więcej mamy sposobności przekonywać się, że nie jest ona ani tak
                stałą, ani tak nieodłączną od polskiego typu rasowego, że raczej jest ona wytworem
                historycznego typu naszych stosunków społecznych.</p>
            <p class="chapter-content">Jak już mówiłem wyżej, po doprowadzeniu do upadku miast, zrujnowaniu
                mieszczaństwa i zastąpieniu go w życiu ekonomicznym narodu żywiołem, nie należącym
                ani kulturalnie, ani politycznie do społeczeństwa, mianowicie Żydami, społeczeństwo
                polskie składało się prawie wyłącznie z dwóch warstw, z których żadna nie potrzebowała
                walczyć ani o byt ekonomiczny, ani o wpływ polityczny. Szlachcic-pan miał byt łatwy:
                potrzeby jego obficie zaspokajała ziemia i chłopi-poddani lub, w braku tych, lekka służba
                u magnata; o wpływ polityczny nie potrzebował walczyć, bo nikt się z nim nie miał prawa
                współubiegać, zresztą w końcu tak politycznie zwyrodniał, że mu wystarczała fikcja tego
                wpływu, przy przelaniu istotnej roli politycznej na rodziny magnackie. Chłop-poddany
                miał byt prosty, potrzeby tak zmniejszone, a zaspokojenie ich tak uzależnione od sił
                wyższych, że wysiłek w kierunku zdobyczy materialnych nie był dla niego ani możliwy,
                ani potrzebny; co do polityki, to nie miał nawet przeczucia, że będzie kiedyś w tej
                dziedzinie grał rolę. Zarówno tedy w sferze ekonomicznej, jak w politycznej, pierwszy nie
                potrzebował walczyć, bo wiele miał bez trudu, drugi – niewiele albo nic nie potrzebował.
                Poza nimi zaś prawie nic w społeczeństwie nie było, a przynajmniej to słabe
                mieszczaństwo, które istniało w większych miastach, niezdolne było wpłynąć na zmianę
                ogólnego typu stosunków.
            </p>
            <p class="chapter-content">W tych warunkach życie społeczeństwa było to życie bierne, bez wielkiej troski o
                jutro, bez walk i wysiłków. W tym życiu utrzymywał się bierny, miękki typ charakteru
                jednostek, a natomiast dla natur twardych i czynnych nie było miejsca. O ile się natury takie zjawiały,
                to w braku pola dla siebie i szkoły dla swej energii zużytkowały ją w
                dziwactwach i wybrykach. Zdaje się, że dzięki tej głębokiej zmianie w charakterze
                społeczeństwa, niż chwilowemu stanowi moralnemu, potomkowie walecznej i miłującej
                wolność szlachty polskiej pozwalali się w czasie konfederacji barskiej pędzić Moskalom
                jak barany przez całą niby wolną jeszcze Polskę na Sybir</p>
            <p class="chapter-content">W życiu prywatnym szlachcic nasz wyrodniał nie mniej niż w życiu publicznym,
                stając się coraz bierniejszym, coraz mniej zabiegliwym. W końcu doszedł do tego, iż
                niezbędnym jego dopełnieniem stał się Żyd-faktor, opłacany stale za to, żeby we
                wszystkich możliwych interesach był mózgiem pańskim. Ten Żyd dla zgnuśniałego,
                zachwaszczonego duchowo potomka twórców potężnego państwa z czasem stał się
                nawet jedynym źródłem wiadomości politycznych z szerszego świata. Instytucja tego
                doradcy, pełnomocnika, a w znacznej mierze kierownika szlacheckiego w chałacie doszła
                do niesłychanego rozwoju i władzy w najcięższej dla szlachty chwili, po zniesieniu
                pańszczyzny, a przetrwała po dziś dzień na całym prawie obszarze ziem polskich.
                Dziedziczna zaś wiara w głowę żydowską i skłonność do oddawania się pod jej
                kierownictwo długo jeszcze będzie wybitnym znamieniem szlacheckiej z pochodzenia
                części społeczeństwa.</p>

            <p class="tab" id="tab12">12</p>

            <p class="chapter-content">Stan szlachecki dostarczył głównego materiału, z którego się wytworzyły warstwy
                inteligentne Polski porozbiorowej, nic więc dziwnego, że najcięższy okres naszego życia,
                wymagający od nas największych wysiłków zastał nas społeczeństwem tak biernym, tak
                niezdolnym do działania, nawet do myślenia o sobie. Wprawdzie klasy te zasilane są
                szybko nowymi żywiołami, wychodzącymi z warstw zepchniętych dotychczas z widowni
                życia polskiego, w ostatnich czasach w coraz większej liczbie ze stanu włościańskiego, co
                niewątpliwie szybko zmienia charakter naszych klas inteligentnych, ale sam ten fakt nie
                usuwa jeszcze głównej jego wady – bierności. Wystąpienie na widownię żywiołów
                inteligentnych pochodzenia chłopskiego wprowadza w życie nasze nowe pierwiastki
                bardzo cenne, ale samo przez się nie jest zdolne przerobić tego życia na czynny typ
                nowoczesny.
            </p>
            <p class="chapter-content">Chłop we wszystkich krajach, zwłaszcza tam, gdzie niedawno została zniesiona
                pańszczyzna, odznacza się biernością duchową, ciężkością, brakiem przedsiębiorczości i
                inicjatywy w rozszerzaniu sfery życia i działania, co mu nie przeszkadza objawiać
                zdrowego instynktu samozachowawczego, żywotnego egoizmu, który mocno trzyma to,
                co posiada, nie mówiąc o tym, że z powyższymi właściwościami idzie w parze brak
                miękkości, sentymentalizmu, będących tak powszechnymi wadami naszego
                społeczeństwa szlacheckiego. Inteligentne żywioły wychodzące z ludu wnoszą w życie
                polskie pierwiastki, będące zadatkami siły, ale pierwiastki surowe, z których dopiero
                ćwiczenie życia współczesnego, przeważnie więcej niż w jednym pokoleniu, wytworzyć
                może silny, czynny, zdolny do intensywnego życia typ umysłu i charakteru.
            </p>
            <p class="chapter-content">Jeżeli życie społeczeństwa szlacheckiego w dawnej Polsce musiało wytworzyć
                bierność naszego charakteru, która jest taką jego plagą, to upadek Rzeczypospolitej nie przyniósł nam
                przez się warunków, zmuszających do życia czynniejszego. Można śmiało
                powiedzieć, że po dziś dzień życie przeciętnego Polaka nie obejmuje nawet połowy tych
                zabiegów, trosk i wysiłków, co życie przeciętnego Francuza, Anglika lub Niemca. Nie
                jesteśmy przez to szczęśliwsi od tamtych, bo dla nas, wyobrażających sobie szczęście, jako
                stan bierny, jako spoczynek bez troski, wszelki wysiłek jest powodem niezadowolenia,
                gdy dla tamtych stał się on nieodłączną treścią życia. Gdy dla nas potrzeba czynu jeszcze
                dziś jest smutną koniecznością, dla innych czyn jest warunkiem szczęścia.</p>
            <p class="chapter-content">Ustrój życia polskiego po upadku Rzeczypospolitej i stosunek społeczeństwa do
                obcych rządów, jaki się od razu wytworzył, a potem nieprędko i w części tylko zmienił,
                nie przeszkadzały bujnej wegetacji natur biernych. Ani warunki życia ekonomicznego
                przez długi czas nie zmieniły się zasadniczo, ani polityczne zachowanie się społeczeństwa,
                polegające na apatycznym znoszeniu obcych rządów lub co najwyżej na odczuwaniu
                krzywd bez reakcji na nie, nie wymagały wysiłków, poważnych przejawów energii, nie
                otwierały pola dla natur czynnych. Na periodycznie powtarzające się powstania można z
                pewnego punktu widzenia patrzeć, jako na instytucję ochronną narodowej bierności:
                zabierając co pewną ilość lat wszystkie jednostki energiczniejsze, mniej zdolne do
                wegetacji w niewoli, pozwalały one reszcie wytrwać bez przeszkody w ustalonym
                systemie narodowego życia.</p>
            <p class="chapter-content">My nie zdajemy sobie nawet w części sprawy z tego, do jakiego stopnia nasz pogląd
                na życie różni się od poglądu przeciętnego cywilizowanego człowieka. Wyraża się on we
                wszystkich dziedzinach – w wychowaniu, w stosunkach rodzinnych, w sposobie
                zdobywania środków do życia i używaniu życia, w stosunku naszym do potrzeb i instytucji
                publicznych, w zachowaniu się względem rządów panujących nad nami, względem innych
                narodowości itd.</p>
            <p class="chapter-content">Wychowanie moralne dzieci i młodzieży naszej, o ile nie polega na demoralizacji,
                przygotowuje z nich niedołęgów w życiu prywatnym i publicznym.</p>
            <p class="chapter-content">System świadomej demoralizacji młodszego pokolenia, wynikający z filozofii
                biernego bezwzględnie używania życia i rozpowszechniony zwłaszcza w sferach
                zamożnych, szlacheckich i mieszczańskich, polega na cynicznym zachęcaniu synów do
                szukania na każdym kroku niższych przyjemności bez poczuwania się do jakichkolwiek
                obowiązków względem społeczeństwa. Dzięki temu stopień zepsucia naszej młodzieży
                majętnej, w stosunku do intensywności jej życia, jest stanowczo o wiele większy niż w
                innych krajach. O gangrenie moralnej, jaka toczy te warstwy w młodszym pokoleniu,
                szerszy ogół zaledwie słabe ma pojęcie. Trzeba widzieć tych gagatków, drwiących sobie
                po prostu z wszelkich najszlachetniejszych popędów, z wszystkiego co tworzy duchowy
                postęp człowieka, ażeby zrozumieć jakiego plugastwa dostarczają przeważnie u nas
                społeczeństwu w swym młodym pokoleniu warstwy zamożniejsze, te właśnie warstwy,
                które mają odpowiednie środki do starannego wychowania swych synów.
            </p>
            <p class="chapter-content">Wśród warstwy średnio zamożnej i ubogiej, o ile istnieje system wychowania
                moralnego, to polega on wyłącznie prawie na kształceniu moralności biernej, wyrażającej
                39
                się w zdawkowej szlachetności lub sentymentalizmie. Uczy się dzieci, czego nie należy
                robić, tylko się ich nie uczy, co robić trzeba. W dbałości o ich przyszłość materialną co
                najwyżej myśli się o postawieniu ich przy jakimś żłobie, zaopatrywanym stale w obrok,
                dającym pewność, że tego obroku nie zabraknie, że nie trzeba będzie użyć wysiłku do
                szukania innego. O tym, żeby kształcić odwagę do życia samodzielnego, energię, rzutkość,
                inicjatywę, żeby wyrabiać ludzi uczciwie umiejących brać z życia, co im się należy, a nie
                czekających, aż im będzie dane, o tym w wychowaniu naszym mowy jeszcze nie ma. O ile
                kształcimy jakie cnoty w młodzieży to nie takie, które dadzą im realną wartość jako
                ludziom dojrzałym, ale które służą tylko do prezentowania się dobrze, w naszym,
                naturalnie, rozumieniu.</p>

            <p class="tab" id="tab13">13</p>

            <p class="chapter-content">To samo jest w zakresie wychowania umysłowego – mówię o pozaszkolnym, bo
                szkoła nie od nas zależy. Zdolności, które wyrabiamy w dzieciach, wiadomości, jakie im
                dajemy i jakie one później dorastając same w duchu ogólnego kierunku zdobywają, w
                połowie nawet nie mają żadnej wartości w życiu realnym. Wychowanie umysłowe u nas
                robi takie wrażenie, jakby nauka miała służyć tylko do ozdobienia życia, którego istota
                bez niej się tworzy.</p>
            <p class="chapter-content">Dzięki temu jesteśmy, pomimo wysokiego pojęcia o sobie pod tym względem,
                jednym z najgorzej wychowanych narodów w Europie. Mamy ogromnie dużo ludzi
                zdolnych, ale niesłychanie mało uzdatnionych, bardzo dużo „miłych w towarzystwie”, ale
                nadzwyczaj mało umiejących postępować z ludźmi tam, gdzie interesy w grę wchodzą.
                Gdy jest posada ze stałą pensją i szablonowymi obowiązkami, zgłaszają się na nią
                dziesiątki i setki kandydatów, ale gdy trzeba samodzielnego kierownika przedsięwzięcia,
                nawet bez fachowej wiedzy, dobrego administratora itp., można całą Polskę przejechać i
                odpowiedniego człowieka nie znaleźć. Tym bardziej nie ma ludzi umiejących dawać
                początek nowym gałęziom wytwórczości i zarobkowania, dla których tyle pola jest w
                naszym kraju. Wychowanie nasze jest takie, że u nas inteligentni i wykształceni ludzie nie
                mają pojęcia o porównawczej wartości pracy, o istocie handlu, o obrotach bankowych,
                prawie wekslowym, o elementarnej buchalterii itp. rzeczach, o które w życiu ciągle się
                muszą ocierać; ci sami ludzie nie umieją w rozmowie o interesach utrzymać się przy
                przedmiocie, ściśle się wyrażać, pisać, ba, nawet adresować listów. Nawet w życiu
                towarzyskim, wbrew ustalonej opinii, jesteśmy niesłychanie mało giętcy, w tym
                znaczeniu, że wywołujemy niepotrzebne konflikty lub, co się o wiele częściej zdarza,
                niepotrzebnie ustępujemy, a nie umiemy przystosować się do otoczenia i warunków bez
                uszczerbku dla naszej indywidualności i godności osobistej.</p>
            <p class="chapter-content">Bierność naszego charakteru i kultura tej bierności w wychowaniu nadaje
                specyficzny układ naszym stosunkom rodzinnym i społecznym. W żadnym kraju tak jak u
                nas żony nie rządzą mężami, dzieci rodzicami, a młodzież społeczeństwem. Bez przesady
                przecie można powiedzieć, że lwią część naszej historii w XIX stuleciu zrobiła młodzież.
            </p>
            <p class="chapter-content">Jeżeli się głębiej zastanowimy nad istotą pojęć politycznych, najbardziej
                rozpowszechnionych w naszym społeczeństwie, to dojdziemy do przekonania, że w nich
                40
                najlepiej bodaj wyraża się ta bierność naszego charakteru. Najpopularniejsze u nas hasło:
                „nie drażnić wrogów” – jest hasłem narodu pragnącego sobie zapewnić spokojną
                wegetację, nie życie, bo wszelkie przejawy naszego życia, naszej energii czynnej z natury
                rzeczy najsilniej tych wrogów drażnią. Przecie, chcąc zastosować się do programu, według
                którego nie trzeba dawać powodów do prześladowań, nie trzeba dostarczać wrogom
                argumentów, a natomiast postępowaniem swoim pozyskać zaufanie obcych rządów,
                chcąc być z nimi w zgodzie, nie należałoby żadnej pracy narodowej prowadzić. Ogół nasz
                w głównej swej masie tego właśnie programu przestrzega. Oceniając postępowanie
                naszych wrogów, główną mamy do nich pretensję za to, że nie są tacy bierni, jak my, i
                przejawy ich energii narodowej potępiamy na równi z gwałtami i bezprawiem, nie
                umiejąc nawet odróżnić pierwszych od ostatnich. Chętnie np. złorzeczymy Niemcom za
                działalność Schulvereinu4 i usiłujemy ustanowić zasadę, że bezprawiem z ich strony jest
                kulturalne podtrzymywanie grup niemieckich poza granicami Niemiec. Robimy zaś to
                dlatego, że uznanie takiej działalności za zdrowy przejaw poczucia narodowego u
                Niemców obowiązywałoby nas do robienia czegoś podobnego na rzecz Polski, na to zaś
                nasza bierność nie pozwala. Naszym ideałem jest, żeby narody nawzajem szanowały
                swoje terytoria, żeby sobie nie wkraczały na nie nawzajem, żeby każdy mógł spokojnie
                spać na swoim. Wymyśliliśmy sobie nawet teorię, że rola pobitych jest piękniejszą od roli
                zwycięzców.</p>
            <p class="chapter-content">Tak to monstrualność naszego rozwoju dziejowego po dziś dzień mści się na nas,
                wypaczając nasz charakter i nasze poglądy na życie.
            </p>
            <p class="chapter-content">Natomiast twarda rzeczywistość dzisiejsza zaczyna swój wpływ wywierać w
                odwrotnym kierunku.</p>
            <p class="chapter-content">Upadek państwa polskiego zamknął nam pole do rozwoju samoistnego życia
                narodowego, ale nie odebrał nam możności narodowej wegetacji. To sprzyjało naszemu
                przetrwaniu bez zasadniczej zmiany charakteru społeczeństwa. Dopiero w ostatnim
                okresie, który nastąpił po r. 63, warunki z gruntu się zmieniły.
            </p>
            <p class="chapter-content">Wrogowie nasi postanowili położyć tamę naszej wegetacji, nawet postanowili nas
                doszczętnie wytępić i rozpoczęli system energicznej eksterminacji</p>
            <p class="chapter-content">Pod tym względem w doskonałych względem nas warunkach znaleźli się Prusacy.
                Mając pod swym panowaniem część Polski najsłabszą, najbardziej niejednolitą pod
                względem narodowym, bo skolonizowaną silnie przez żywioł niemiecki, a po swej stronie
                posiadając wyższą kulturę techniczną, silną organizację społeczną, zdrowe podstawy ekonomiczne i świeżo
                złączone a narodowo jednolite państwo, mogli oni spodziewać się,
                że uda im się wytępić żywioł polski, zajmujący niesłychanie ważne dla przyszłości
                politycznej Prus terytorium. Postanowili więc użyć do tego jak najkrótszej procedury, jak
                najskuteczniejszych środków, wymierzając jednocześnie ciosy we wszystkie interesy
                polskości.
            </p>

            <p class="tab" id="tab14">14</p>

            <p class="chapter-content">Odłam społeczeństwa naszego w zaborze pruskim znalazł się w tym położeniu, że
                na bierną wegetację Prusacy mu nie pozwalali, że pozostawała mu walka albo śmierć.
                Warunki życia w najstarszej dzielnicy polskiej w krótkim czasie zasadniczo się zmieniły:
                społeczeństwo polskie zostało zmuszone do walki o język, o wiarę, o ziemię, nawet o chleb
                wobec organizacji walki ekonomicznej ze strony miejscowych Niemców. W tych
                warunkach natury bierne, niedołężne musiały padać, ustępować z pola: rujnować się
                materialnie, tracić ziemię, i jeżeli nie wynaradawiać się, to przynajmniej schodzić na
                ostatni plan w życiu społecznym: natomiast otworzyło się pole dla charakterów czynnych,
                energicznych, dla jednostek, których nie nuży nieustanne pasowanie się, codzienna walka
                z wrogiem. I zaczął się przerabiać charakter narodowy: ma się rozumieć, nie tyle w ten
                sposób, że niedołęgi przerabiają się na dzielnych ludzi, ile w ten, że niedołęgi idą w kąt, a
                ludzie dzielni biorą przewagę, bogacą się materialnie i umysłowo, zdobywają stopniowo
                przewodnie stanowiska i prowadzą społeczeństwo.</p>
            <p class="chapter-content">Proces ten w pewnej mierze odbywał się w zaborze pruskim od dawna. Od dawna
                już, niezależnie od stosunku politycznego między Niemcami a Polakami, ekonomiczne
                życie w tej dzielnicy przedstawiało większe trudności skutkiem udziału we
                współzawodnictwie żywiołu niemieckiego, posiadającego wyższą kulturę techniczną,
                lepszą organizację i większą przedsiębiorczość. W ostatnich atoli czasach, gdy względy
                narodowo-polityczne zaczęły regulować wszelkie stosunki, gdy dążenie do bezwzględnej
                eksterminacji Polaków wystąpiło silnie i w dziedzinie ekonomicznej, gdy na
                przechodzenie ziemi z rąk do rąk zaczęły wpływać potężne instytucje rządowe, dążące
                przy pomocy setek milionów marek do wywłaszczenia Polaków, gdy do stosunków
                handlowych i kredytowych wniesiono zasadę narodowego i politycznego bojkotu, gdy
                powstał szeroko rozgałęziony związek Niemców, mający między innymi za zadanie
                niszczyć ekonomicznie ludzi za to, że są Polakami, stosunki zmieniły się z szybkością
                rewolucyjną. Jeden z najbierniejszych, najbardziej miłujących spokój narodów znalazł się
                w takich warunkach wytężonej nieustającej ani na chwilę walki, jakich przykładu nigdzie
                indziej w chwili obecnej znaleźć nie można. Skutkiem tego proces odrzucania lub
                wycofywania na tyły jednostek niezdolnych do walki, a wysuwania na front dobrych
                bojowników zaczął się posuwać z niesłychaną szybkością.</p>
            <p class="chapter-content">Polacy z innych dzielnic, spotykając się z Poznańczykami, przykro bywają nieraz
                dotknięci ich poglądami na życie, ich odmiennymi wprost zasadami etycznymi, razi ich
                suchy realizm, twardość i nawet w pewnej mierze nielitościwość w pojmowaniu spraw
                życia. Tłumaczą to sobie zazwyczaj krótko, uważając wszystko za skutek zniemczenia, gdy
                tymczasem obok pewnego, znacznego, co prawda, wpływu kultury niemieckiej działała tu
                42
                o wiele silniej zmiana typu życia, konieczność przystosowania się do warunków
                nieustannej walki.</p>
            <p class="chapter-content">Ta przeróbka charakteru polskiego w pruskiej dzielnicy jest dopiero w pierwszej
                połowie swej drogi. Wśród żywiołów, dotychczas przewodzących społeczeństwu, bardzo
                mało znalazło się materiału czynnego, zdolnego ostać się, wykazać niezbędną energię i
                zdolność do walki. Ten materiał wydobywa się szybko z warstw świeżych, pozostających
                dotychczas na tylnym planie, nie korzystających wiele z dóbr duchowych narodu, ale i nie
                wyjałowionych kulturą narodowej bierności. Skutkiem tego nowy, czynny typ Polaka w
                zaborze pruskim tym surowiej się przedstawia, tym mniej jest zrozumiały dla szlacheckiej
                inteligencji innych dzielnic, tym więcej razi ją niezdolnością do idealizowania sprawy
                narodowej, co mu nie przeszkadza przewyższać jej wyrobieniem obywatelskim, warunki
                bowiem życia zmusiły go do traktowania nawet spraw codziennych z punktu widzenia
                narodowego, a potrzeba łączenia się w walce przeciw idącemu ławą wrogowi wyrobiła
                silne poczucie narodowej solidarności. Ci szermierze w walce narodowej są żołnierzami
                bez odpowiednich przywódców – nie zdołali ich jeszcze wytworzyć, a dotychczasowe
                sfery przewodnie zbyt są przesiąknięte tradycyjnym duchem bierności. Dlatego to
                spośród tego czynnego społeczeństwa, dla którego walka stała się już żywiołem, które
                znakomicie w jej zgiełku żyje, odzywają się tak często głosy tęsknoty za spokojem, dlatego
                tak niedawno mieliśmy próby łagodzenia Prusaków uległością, których echa jeszcze dziś
                się odzywają, dlatego słyszymy stamtąd tak liczne westchnienia w kierunku Moskali,
                którzy w swoim zaborze nie pozwalają nam wprawdzie żyć, ale jeszcze nie są w stanie
                czynić silnych zamachów na naszą wegetację i tolerują ją, zwłaszcza jeżeli im się okupić
                pieniędzmi, zaparciem się godności osobistej, abnegacją polityczną lub narodowymi
                ustępstwami.</p>

            <p class="tab" id="tab15">15</p>

            <p class="chapter-content">Prusacy, chcąc nas wytępić doszczętnie, wyświadczyli nam usługę dziejowej
                doniosłości, mianowicie wytworzyli w swym zaborze warunki przyśpieszonego
                przekształcania nas na społeczeństwo czynne, pełne energii bojowej, zdolne do
                zdobywania sobie bytu w najcięższych warunkach. Zmusili oni i zmuszają coraz bardziej
                zachodni odłam naszego narodu do wydobycia z siebie tych zdolności, tych sił, które są
                potrzebne do istnienia nie tylko dzisiaj, ale które jedynie umożliwiają nam w przyszłości
                zdobycie samoistnego bytu politycznego i utrzymanie żywotnego, silnego państwa
                polskiego.</p>
            <p class="chapter-content">Gdy się patrzy na swój naród nie z punktu widzenia jego marzeń o spokojnej
                wegetacji w chwili obecnej, pod panowaniem trzech rządów obcych, ale z myślą o
                zdobyciu w przyszłości pełnego życia narodowego w niepodległym państwie polskim,
                wtedy nie wpada się w rozpacz wobec konieczności walki, wobec bankructwa wszelkich
                prób przejednania wroga czy to w Prusach, czy w Rosji, ale przeciwnie, patrzy się na tę
                walkę w znacznej mierze jako na dobroczynny ogień, przez który musi przejść nasz
                miękki, „kobiecy” naród, ażeby się zahartować, wydobyć z siebie męskie cnoty, energię
                czynu, wytrwałość walki – te zasadnicze właściwości, bez których nie tylko nie będziemy
                mogli zdobyć sobie własnego państwa, ale i utrzymać je, gdyby nam je dano.</p>
            <p class="chapter-content">Położenie społeczeństwa polskiego w zaborze rosyjskim jest całkiem przeciwne.
                Tu wróg nie posiada w kraju siły liczebnej, kulturalnej i ekonomicznej Niemców, i przy
                największych po temu chęciach nie może skutecznie podkopywać elementarnych
                podstaw bytu ludności polskiej. To ułatwia społeczeństwu trwanie w tradycyjnej
                bierności, którą w dziedzinie stosunków politycznych podniesiono nawet do zasady.
                Najpopularniejsza w tym społeczeństwie polityka mówi: znosić cierpliwie zamachy rządu
                na narodowość, religię, swobodę myślenia i działania nawet w dziedzinie zupełnie
                prywatnej, nie dopominać się swego nawet tam, gdzie się można oprzeć o ustawę, nie
                reagować na gwałty, siedzieć spokojnie, by swym postępowaniem rządu nie drażnić, nie
                dawać mu powodu do nowych ataków ucisku. Pomimo że najoczywistsze fakty dowodzą,
                iż takie zachowanie się najlepiej zachęca rząd do przyspieszenia tempa akcji
                rusyfikacyjnej, pogląd ten trzyma się uparcie wśród masy społeczeństwa, bo ta nie
                wyciąga dla siebie wskazówek z wolnego sądu, opartego na doświadczeniu, ale myśli i
                czyni przede wszystkim to, co jej biernemu charakterowi najlepiej dogadza. Człowieka
                leniwego żadna perswazja nie zmusi do pracy, społeczeństwa biernego żadne argumenty
                nie wprowadzą na drogę czynu; tamten zawinie rękawy dopiero wtedy, gdy mu głód w
                oczy zaświeci, to zdobywa się na czyn, szereguje do walki, gdy mu zabronią mówić i
                modlić się po polsku, gdy mu zechcą chleb od ust odjąć, jak to usiłują Prusacy zrobić w
                swoim zaborze.</p>
            <p class="chapter-content">Nie trzeba dowodzić, jak z wyłuszczonego wyżej stanowiska, z punktu widzenia
                pedagogii narodowej przedstawia się takie postępowanie polityczne. Przez nie
                społeczeństwo utrwala się w starych wadach, nie wychodzi ze stanu bierności, pozostaje
                niezdolnym do zdobycia sobie lepszego bytu. Co więcej, nie dając pola działania naturom
                energiczniejszym, naraża się ono na to, że w chwili większego ich nagromadzenia w
                młodszej części społeczeństwa, nastąpi wyładowanie tej energii bez planu, w pierwszym
                lepszym kierunku, bez obliczenia następstw. Z tego punktu widzenia prowadzona w
                ostatnich latach, acz postępująca powoli, w zaborze rosyjskim organizacja czynnej
                polityki narodowej i systematycznej walki z rządem ma potrójną doniosłość: z jednej
                strony utrudnia ona akcję rządową, powstrzymuje postępy rusyfikacji i demoralizacji
                politycznej, zmusza nawet rząd do cofania się na różnych punktach, na których zaszedł za
                daleko w swoim kierunku; z drugiej – dając odpowiednie, przez rozum polityczny
                wskazane pole działania jednostkom energiczniejszym, chroni kraj od żywiołowych,
                bezplanowych wybuchów narodowej energii, mogących przynieść największe klęski;
                wreszcie, co może najważniejsze, wychowuje ona powoli społeczeństwo, wyciąga je z
                bagna bierności, zaprawia stopniowo do czynu, przerabia – co prawda, bardzo powoli –
                jego charakter w tym kierunku, który mu jedynie może dać lepszą przyszłość. Nie ma
                ofiar, którymi by nie było warto okupić tej ostatniej korzyści. Narodowe
                niebezpieczeństwo otwartej systematycznej walki z rządem w zaborze rosyjskim widzi
                tylko tchórzliwa bierność: jeżeli mniejszy, słabszy ekonomicznie i wobec silniejszego
                wroga postawiony odłam naszego narodu w zaborze pruskim w ogniu walki hartuje się,
                zdobywa siłę charakteru, a nawet liczebnie i materialnie się wzmaga, to tym bardziej spodziewać się tego
                można w zaborze rosyjskim, gdzie społeczeństwo posiada o wiele
                większy zapas sił fizycznych i materialnych.</p>

            <p class="tab" id="tab16">16</p>

            <p class="chapter-content">Gdy w zaborze pruskim stosunki polityczne przeobraziły w krótkim czasie życie
                miejscowego społeczeństwa polskiego, zmuszając je do wytężonej walki na wszystkich
                polach, w Królestwie stosunki te dotychczas nie zdołały wycisnąć tak silnego piętna na
                sposobie życia społeczeństwa, ażeby to aż miało się odbić na charakterze narodowym,
                wywołując w nim głębsze zmiany. Co najwyżej można tu mówić o wpływie na
                usposobienie, na humor, wreszcie na zdrowie duchowe społeczeństwa, które pod
                wpływem ucisku politycznego zatraciło spokój, równowagę, zdolność do stałego
                zadowolenia w życiu, odznacza się zdenerwowaniem, bojaźliwością, przygnębieniem.</p>
            <p class="chapter-content">Natomiast ogromny tu wpływ na życie wywarły stosunki ekonomiczne. Zniesienie
                pańszczyzny i ściślejsze uzależnienie rolnictwa naszego od rynków światowych, z drugiej
                zaś strony polityka ekonomiczna rządu rosyjskiego, świadomie dążąca do zrujnowania
                szlachty polskiej, wyrzuciły tysiące rodzin szlacheckich z ziemi na bruk miejski, zmuszając
                niezaradnych, niezdolnych do samoistnego poruszania się na nowym gruncie ich
                przedstawicieli, do szukania chleba na drodze wymagającej większego niż dotychczas
                wysiłku. Jednocześnie pomyślne warunki rozwoju przemysłu miejscowego, mającego
                otwarte rynki wschodnie, i coraz ważniejsze stanowisko handlowe Warszawy, dążącej do
                stania się pierwszorzędnym ogniskiem handlu międzynarodowego, otworzyły szerokie
                pole do zdobywania majątku drogą inicjatywy, przedsiębiorczości i energii osobistej.
                Wytworzyło to na dłuższy czas nienormalne, dziwne położenie: z jednej strony otwarte
                pole do zdobywania nie tylko chleba, ale i majątku dla jednostek czynnych, i z drugiej –
                legion ludzi potrzebujących chleba, zmuszonych skutkiem degradacji społecznej do
                obniżenia swych potrzeb, ale ludzi biernych, zdolnych od biedy chodzić w zaprzęgu, jeść
                ze żłobu, ale niezdolnych sięgnąć dalej, wyszukać leżącego częstokroć niedaleko pola
                działania, stworzyć sobie samemu sposobów życia i źródeł zarobku. W tych warunkach
                nowe formy wytwórczości krajowej zaczęły tworzyć żywioły obce, wolne od tradycyjnej
                bierności polskiej, przede wszystkim Niemcy i Żydzi, a zdeklasowana inteligencja
                szlachecka korzystała tylko z tego, że tamci dla niej tworzą gotowe posady. Żywioł polski
                wziął bardzo skromny, zrazu nieznaczny udział w tej samoistnej, twórczej działalności
                ekonomicznej, udział ten wszakże powiększał się coraz bardziej, a dziś już rośnie szybko,
                z jednej strony skutkiem wybijania się nowych jednostek z warstw niższych, z drugiej
                skutkiem stopniowego przerabiania się byłej szlachty, dostarczającej coraz więcej ludzi,
                zdolnych wedrzeć się na nowe pole działania</p>
            <p class="chapter-content">Przemiana tedy stosunków ekonomicznych w Królestwie już się do pewnego
                stopnia odbiła na charakterze społeczeństwa. Pod jej wpływem już się wytwarza tam
                nowy typ Polaka – typ czynny, przedsiębiorczy, w zakresie ekonomicznym zdobywczy.
                Pod względem politycznym nie przedstawia on przeważnie żadnej wartości, bo,
                wyciągnięty na widownię przez warunki, nie mające nic bezpośrednio wspólnego z
                polityką, pozostał ślepym na sprawy w jej zakres wchodzące, a zresztą, jako początkujący
                w walce ekonomicznej zbyt zaprzątnięty jest myślą o niej, ta myśl zbyt opanowuje całą
                45
                jego świadomość, zresztą zbyt jest materialistyczny, żeby być zdolnym do poświęceń,
                których polityka w tej dzielnicy wymaga. Z czasem, gdy się ten typ utrwali, gdy się wyrobi
                i wewnętrznie zharmonizuje, gdy uzyska przewagę w życiu duchowym społeczeństwa,
                sięgnie on niewątpliwie w dziedzinę polityczną i przeniesie w nią swój sposób myślenia i
                postępowania. Wtedy społeczeństwo zrozumie, że naród tak jak jednostka sam przede
                wszystkim swą przyszłość urabia, że to tylko ma, co własną pracą i walką zdobywa, że
                zginie, jeżeli będzie biernie czekał „sprawiedliwości” lub uległością i ustępstwami starał
                się na nią zasłużyć.
            </p>
            <p class="chapter-content">Dziś jeszcze przeważający wpływ na opinię polityczną, a stąd i na polityczne
                zachowanie się społeczeństwa mają te sfery, które i w życiu prywatnym przechowują
                tradycję narodowej bierności, sfery ziemiańskie i inteligencja zawodów wolnych, żyjąca
                częstokroć nawet bardzo pracowicie, ale idąca w zarabianiu na chleb utartymi kolejami,
                bez potrzeby wysiłku moralnego, przedsiębiorczości, inicjatywy, nie zmuszona do walki
                z silnym współzawodnictwem. Nic dziwnego, że te sfery i w polityce zajmują stanowisko
                bierne, że tylko jednostki wyjątkowe spośród nich, zdolne do szczególnych poświęceń,
                kosztem przeważnie nadmiernego wysiłku nerwowego organizują walkę przeciw
                rządowi i usiłują ogół społeczeństwa do niej pociągnąć.</p>
            <p class="chapter-content">Te same zmiany, które utrudniły ogromnie położenie szlachty i wiele rodzin
                szlacheckich wyrzuciły z ziemi na bruk miejski, w życiu chłopa wywołały innego rodzaju
                rewolucję. Zrobiły go one samodzielnym gospodarzem, mogącym dorabiać się i tracić to,
                co ma, w zależności od warunków zewnętrznych, a przede wszystkim od przymiotów
                osobistych. Pod wpływem tych zmian śród ludu zaczęły się wybijać jednostki dzielniejsze,
                bystrzejsze umysłowo, pracowitsze i bardziej przedsiębiorcze.</p>
            <p class="chapter-content">W chwili dzisiejszej typ chłopa polskiego, jeżeli nie w masie ogólnej, to
                przynajmniej w jednostkach, wybijających się na wierzch, bardzo szybko się przerabia –
                traci stopniowo przysłowiową ociężałość, nieruchawość, a natomiast zadziwia częstokroć
                swą ruchliwością, przedsiębiorczością i giętkością umysłową, pozwalającą mu
                nadzwyczaj szybko przystosowywać się do wszelkich zmian w życiu. Jeżeli słusznym jest
                stwierdzenie, że dzisiejsze społeczeństwo polskie z biernego przekształca się na czynne,
                to przemiana ta najszybciej na pewno odbywa się wśród ludu wiejskiego we wszystkich
                dzielnicach kraju, skutkiem tego, że w jego życiu przez zniesienie pańszczyzny nastąpił
                większy przewrót niż w innych warstwach, a przemianę tę często przyśpiesza
                wychodźstwo za zarobkiem do obcych krajów, gdzie chłop nasz przechodzi zwykle
                bardzo szybko szkołę współczesnego życia.</p>
            <p class="chapter-content">Ważnym przejawem wydobywania się pierwiastków czynnych ze społeczeństwa
                jest w Królestwie ruch ekonomiczny, wypowiadający walkę Żydom w drobnym handlu.
                Bez względu na to, czy występuje on tylko w postaci dodatniej, w organizacji samoistnego
                handlu chrześcijańskiego, czy towarzyszy mu cały aparat zawodowego niejako
                antysemityzmu, grającego na niższych instynktach mas, widzieć w nim należy przede
                wszystkim obudzenie się w społeczeństwie zdrowej potrzeby opanowania przez swojski
                46
                żywioł jednej z ważniejszych funkcji społecznych, z drugiej zaś mnożenie się w naszej
                warstwie średniej jednostek czynnych, usiłujących zdobyć opanowane przez żywioł obcy
                pola zarobkowe.</p>
            <p class="chapter-content">Zarówno tedy wśród ludu i warstwy średniej w Królestwie, jak wśród klas
                oświeconych, pod wpływem przemian społecznych i nowych warunków życia
                ekonomicznego, niezależnie od systemu politycznego rządu rosyjskiego, odbywa się
                głęboka przemiana moralna, wyciągająca na widownię nowy typ polski, uposażony
                bardziej od dawniejszego w instynkt samozachowawczy, w zdolność do walki o byt, typ
                zdolny do czynu i czujący potrzebę czynu. Gdy typ ten się pomnoży, gdy zapanuje w życiu
                i uspołeczni się, gdy swoje właściwości, kształcone dziś na innych polach, ujawni i w
                polityce, wtedy społeczeństwo zacznie samo urabiać swą polityczną przyszłość.</p>
        </div>

        <h1 class="section-title" id="#9">Poglądy polityczne i typ życia umysłowego</h1>

        <div class="chapter-container" id="9">
            <p class="chapter-content">Nie ma chyba człowieka, który by pewnych wad swego charakteru nie uważał za
                przymioty i nie upatrywał w nich dowodu swej wyższości nad innymi ludźmi. To samo
                dzieje się, tylko w większym jeszcze stopniu, z narodami, a nasz wśród nich nie stanowi
                wyjątku.</p>
            <p class="chapter-content">Do wad, uważanych przez nas za nadzwyczajne zalety, należy właśnie ta nasza
                tradycyjna bierność, którą się w ostatnich właśnie czasach przy każdej sposobności
                szczycimy. Nie nazywamy jej po imieniu, bo to brzmi brzydko, ale produkujemy ją
                publicznie pod gładkimi imionami wspaniałomyślności, bezinteresowności, tolerancji,
                humanitaryzmu itd. Wbiliśmy sobie w głowę fikcję, że te właśnie piękne przymioty były
                najpodatniejszymi czynnikami naszej historii, i to nam przede wszystkim przeszkadza
                historię własną rozumieć. To, co świadczyło o naszej słabości, najczęściej podajemy za
                główną naszą siłę, tak dziś, jak dawniej.
            </p>
            <p class="chapter-content">Pozwoliliśmy u siebie osiedlić się w ogromnych masach Żydom, z nadanymi
                przywilejami zawarowaliśmy im takie prawa, jakich pod wielu względami nie miała
                rdzennie polska ludność miast naszych, zrobiliśmy to, bo nasi panujący potrzebowali
                żydowskich pieniędzy. Nie ograniczaliśmy przybyszów, nie prześladowali, nie
                buntowaliśmy się przeciw ich rozpanoszeniu, bo szlachta nasza miała interes w ich
                popieraniu przeciw mieszczaństwu ze szkodą dla kraju, a mieszczaństwo było zbyt słabe,
                za mało jednolite, zbyt bierne wreszcie wobec zła widocznego. To nie przeszkadza, że
                politykę naszą względem Żydów podajemy za jeden z najświetniejszych przykładów
                naszego humanitaryzmu i tolerancji.
            </p>
            <p class="chapter-content">Połączyliśmy się z Litwą, stworzyliśmy szlachtę litewską i ruską, zanim zdołała
                się
                ona ucywilizować należycie, zdobyć odpowiednią kulturę polityczną, zrównaliśmy ją z
                Polakami we wpływie na politykę Rzeczypospolitej, dzięki czemu wkrótce zdobyła ona
                przewagę i zwróciła nas frontem ku wschodowi, ku stepom, odciągając od zachodu i od
                morza. Zrobiliśmy to, bo nam więcej chodziło o spokój, o wygodną osłonę od
                niepokojącego nas ciągle Wschodu, niż o władzę, o jednolitość i o potęgę Rzeczypospolitej.
                Dla tej samej przyczyny pozwoliliśmy się rozrosnąć i rozhulać kozaczyźnie. Wszystko to
                uważamy za szczyt mądrej i szlachetnej polityki, za najlepszy przykład do
                naśladownictwa.
            </p>
            <p class="chapter-content">Stworzyliśmy Unię kościelną, czyli fikcyjny katolicyzm, tam, gdzie jedynie
                utwierdzenie istotnego katolicyzmu mogło nasz wpływ utrwalić, gdzie wreszcie schizma
                byłaby dla nas korzystniejsza, gdybyśmy ją byli zechcieli i umieli dla siebie upaństwowić.
                Zrobiliśmy to, bo bierność lubi połowiczne środki, bośmy nie umieli się zdobyć na
                wprowadzenie w grę interesu narodowo-państwowego tam, gdzie wbrew niemu tylko
                kościelny załatwiano. Ale i tym się chlubimy, jako jednym z pięknych dzieł naszych w
                historii.</p>

            <p class="tab" id="tab17">17</p>

            <p class="chapter-content">Gdy dziś powstaje kwestia stanowiska naszego wobec żywiołów obcoplemiennych
                w Polsce, powołujemy się na te wątpliwe humanitarne przykłady i żądamy ich
                naśladowania. Wprawdzie Polska upadła, wprawdzie – że użyjemy trywialnego
                porównania – nie naśladuje się bezwzględnie przedsiębiorstw, które zbankrutowały, ale
                takie refleksje mogą przychodzić tylko ludziom, którzy istotnie myślą o budowaniu na
                powrót realnej Polski, gdy my na ogół uważamy za wygodniejsze tylko w sercach swoich
                ją budować.</p>
            <p class="chapter-content">I sprzedajemy humanitarnie Polskę w dalszym ciągu</p>
            <p class="chapter-content">Wzorem w tym względzie jest nasza polityka ruska w Galicji. Czyż można znaleźć
                lepszy przykład wspaniałomyślności w polityce, jak kiedy rada powiatowa, złożona w
                znacznej większości z Polaków, jednogłośnie uchwala potrzebę założenia gimnazjum
                ruskiego w mieście?... Wprawdzie jedni głosują za uchwałą, żeby sobie zapewnić spokój
                od Rusinów, żeby się od nich odczepić, inni dlatego, że uważają za korzystne dla miasta
                powstanie nowej instytucji, bez względu na to, komu ona służy, że dla nich interesy
                miejscowych szewców i właścicieli kawiarni są stokroć ważniejsze od interesów
                narodowych – ale dlaczego nie nazwać tego wspaniałomyślnością, kiedy to brzmi tak
                ładnie!
            </p>
            <p class="chapter-content">Gdybyśmy nie byli narodem biernym i leniwym, gdybyśmy byli dostatecznie
                uobywatelnieni i umieli działać na każdym kroku dla ojczyzny, dla interesu narodowego,
                wtedy byśmy rozumieli, że dla naszej przyszłości narodowej w stosunku do Rusinów jest
                potrzebna jedna z dwóch rzeczy:
            </p>
            <p class="chapter-content">1) albo żeby zostali oni wszyscy lub część ich, o ile to jest możliwe, Polakami,
            </p>
            <p class="chapter-content">2) albo żeby zostali samoistnym, silnym narodem ruskim, zdolnym bronić swej
                samodzielności nie tylko wobec nas, ale i wobec Moskali, zdolnym walczyć o nią i tym
                sposobem stanowić naszego sprzymierzeńca w walce z Rosją.</p>
            <p class="chapter-content">Gdybyśmy byli narodem czynnym, energicznym a nie szukali spoczynku dla swego
                lenistwa umysłowego w łatwym doktrynerstwie, nie przepowiadalibyśmy z góry, że się
                stanie tak albo inaczej, ale to byśmy na pewno rozumieli, że dzisiejsza nasza polityka
                względem Rusinów do żadnego z tych dwóch celów nie prowadzi. Tym dalszą zaś od nich
                byłaby polityka, stosująca się do wskazań tych ludzi, którzy mówią: trzeba dać Rusinom
                wszystko, czego żądają, trzeba dać im więcej, niż żądają, ażeby do nas nie mieli i nie mogli
                mieć żadnej pretensji, żeby czuli dla nas sympatię, a sami się jak najprędzej wzmocnili,
                żeby zostali narodem w całym tego słowa znaczeniu i mogli być naszymi
                sprzymierzeńcami w walce z Rosją.</p>
            <p class="chapter-content">Narody dzielne, przydatne do walki, tylko w walce wyrastają. Przykładem tego,
                jakie znaczenie wychowawcze dla młodego narodu ma ciężka walka codzienna, trwająca
                przez całe pokolenie, są Czesi, należący dziś do najdzielniejszych, najbardziej
                przedsiębiorczych i najgorliwiej broniących swego interesu narodowego ludów w
                Europie. Czy byliby oni takimi, gdyby im Niemcy byli od początku ustępowali, gdyby im
                dawano wszystko, czego żądali, nawet więcej niż żądali, gdyby nie byli zmuszeni każdej
                placówki, każdej piędzi ziemi, każdej instytucji i każdej nowej korzystnej dla nich ustawy
                zdobywać mozolnie, drogą ciężkiej walki, od której chwili spoczynku nie mieli, gdy nie
                stał przeciw nim nie tylko rząd, ale i miejscowe społeczeństwo niemieckie, używające
                wszelkich wysiłków, żeby im nie pozwolić wydobyć się na i wierzch? Czy my sami w Galicji
                nie bylibyśmy jako ludzie i Polacy więcej warci, gdyby te prawa narodowe i te instytucje
                polskie, jakie tu mamy, były ciężko wywalczone w długim okresie wysiłków, a nie
                przyszły tak od razu, z taką łatwością, dzięki temu raczej, że kto inny walczył?...</p>

            <p class="tab" id="tab18">18</p>

            <p class="chapter-content">Jeżeli Rusini mają zostać Polakami, to trzeba ich polonizować; jeżeli mają zostać
                samoistnym, zdolnym do życia i walki narodem ruskim, trzeba im kazać zdobywać drogą
                ciężkich wysiłków to, co chcą mieć, kazać im hartować się w ogniu walki, który im jest
                jeszcze potrzebniejszy, niż nam, bo są z natury o wiele jeszcze bierniejsi i leniwsi od nas.
                Jeżeli im będziemy dawali bez oporu wszystko, czego chcą, „a nawet więcej, niż chcą”, to
                tym sposobem sami tylko się z Rusi wycofamy, ale narodu ruskiego nie stworzymy.
                Zaspokoiwszy ich nadmierne dziś apetyty, pozostawimy tę piękną ziemię gnuśnym, sytym
                próżniakom, których samoistność dopóty będzie trwała, dopóki ktoś energiczniejszy od
                nas swej ręki na nich nie położy. Zamiast samoistnego narodu ruskiego przygotujemy
                pognój pod naród moskiewski.</p>
            <p class="chapter-content">Do tego właśnie prowadzi nasza humanitarna, wspaniałomyślna, a jak niektórzy
                mówią, mądra polityka, będąca właściwie polityką narodu leniwego, biernego, który nie
                tylko nie umie zdobywać, ale nawet mocno trzymać w garści tego, co posiada.
            </p>
            <p class="chapter-content">W biernym charakterze naszym leży właśnie przyczyna łatwości, z jaką wśród
                pewnych sfer naszej inteligencji przyjmują się drugorzędne zasady socjalizmu.</p>
            <p class="chapter-content">Jest u nas, zwłaszcza w Warszawie, ogromnie liczna sfera ludzi, których nie można
                nazwać socjalistami, bo ani nie zajmuje ich szczególnie kwestia proletariatu robotniczego,
                ani nie przyswoili sobie doktryny kolektywistycznej. Pod każdym jednak innym
                względem, zwłaszcza w pojmowaniu kwestii narodowych, ludzie ci idą za socjalistami, nie
                widząc w starciach narodowych walki o wyższe, ogólniejsze interesy, ale dowody jedynie
                reakcyjności, zdziczenia, zboczeń moralnych itd. U socjalistów pogląd ten ma inne źródła:
                oni pragną skierować całą uwagę społeczeństwa na walkę klas, więc wmawiają w nie, że
                wszelkie inne walki, inne antagonizmy nie mają sensu, że są niemoralne, że istnieją
                chwilowo tylko, póki ludzkość nie przejrzy na oczy, nie zrozumie, że była oszukiwana
                przez tych, którzy wysuwając sztucznie antagonizmy narodowe, tym sposobem starali się
                ukryć przed nią kwestię społeczną. Te sfery inteligencji, o których mówimy, nie mają tego
                celu, ale pogląd powyższy przyjmują dlatego, że dogadza on ich bierności, że pozwala im
                bezczynnie z boku patrzeć na walkę z punktu widzenia ich etyki wstrętną i czekać, aż się
                ludzie umoralnią i pozwolą zapanować „sprawiedliwości”.</p>
            <p class="chapter-content">Pomijając Żydów i będące pod ich wpływem sfery, u których źródło
                „humanitaryzmu” leży w braku łączności z narodem polskim i przywiązania do jego
                interesów, powyższe poglądy najbardziej są rozpowszechnione wśród inteligencji
                50
                zdeklasowanej, od której się dziś jeszcze roi Królestwo i która, odznaczając się
                doskonałym lenistwem ducha i brakiem przedsiębiorczości w urządzaniu sobie życia
                osobistego, te same wady wykazuje w traktowaniu spraw narodowych.
            </p>
            <p class="chapter-content">Bierność charakteru, z której wynikają nasze poglądy historyczno-polityczne,
                znakomicie również objaśnia panujący u nas typ życia duchowego.</p>
            <p class="chapter-content">Najwybitniejszymi przejawami współczesnej duszy polskiej – zwłaszcza w
                Królestwie, głównym siedlisku naszego duchowego życia – są intelektualizm i estetyzm.
                W ostatnich czasach coraz poważniejszą obok nich rolę zaczyna także odgrywać – etyzm.
                Wszystkie te trzy zjawiska mają wspólne źródła psychologiczne i wspólne wewnątrz
                społeczeństwa podstawy istnienia, a tym zaś, które z nich bierze górę w danej chwili
                decydują raczej czynniki zewnętrzne, jak zjawianie się za granicą nowych prądów myśli,
                zmiany polityczne itd.</p>

            <p class="tab" id="tab19">19</p>

            <p class="chapter-content">Każde społeczeństwo ma pewną ilość swoich intelektualistów i estetów, a liczba
                ich zwłaszcza rośnie wśród narodów bogatych, po stuleciach pracy cywilizacyjnej, po
                okresie politycznych powodzeń. Na gruncie wyrafinowania duchowego, przesytu
                dobrami materialnymi, wobec braku niebezpieczeństw zagrażających bytowi
                społeczeństwa, w naturach bierniejszych, postawionych w warunki, zwalniające je od
                potrzeby walczenia o cokolwiek, zjawia się dążność do uczynienia treści życia z
                poszukiwania a raczej upajania się prawdą lub pięknem, u przedstawicieli zaś etyzmu –
                dobrem. W społeczeństwach, tracących zdolność do czynu upodobania te szybko się
                rozrastają i przyśpieszają proces rozkładu – dość powołać się na dobę upadku w dziejach
                Grecji i Rzymu, później na przykład Włoch w epoce odrodzenia, gdzie upadkowi potęgi na
                zewnątrz towarzyszyły na wewnątrz objawy wyrafinowania duchowego które dziś
                nazywamy intelektualizmem i estetyzmem.
            </p>
            <p class="chapter-content">W żadnym ze społeczeństw dzisiejszych objawy powyższe nie rozrosły się na taką
                miarę, jak w naszym – w porównaniu, naturalnie, z ogólną skalą umysłowego życia
                narodu. Przeciętny członek ukształconego duchem ogółu polskiego w zaborze rosyjskim
                jest w znacznej mierze intelektualistą i estetą z przewagą jednego lub drugiego
                upodobania i ze skłonnością do kontemplacyjnego traktowania zagadnień moralnych,
                czyli do etyzmu. To odróżnia go wybitnie od Polaków dwóch pozostałych dzielnic, o ile
                idzie o szerszą sferę średnią, bo w sferze wyższej społeczną rolą i wykształceniem różnice
                pod tym względem prawie nie istnieją. I jeżeli się ustaliło przekonanie, iż oświecony ogół
                polski w Królestwie wyżej stoi pod względem inteligencji od galicyjskiego i poznańskiego,
                to pomimo że ma ono do pewnego stopnia swe uzasadnienie trzeba stwierdzić, iż
                pochodzi głównie stąd, że gdy inteligencja przeciętnego Poznaniaka lub Galicjanina
                zwraca się ku praktycznym zagadnieniom życia i kształci się w kierunku mniej dającym
                pola do popisu w życiu towarzyskim, przeciętny inteligent Królestwa okazuje przede
                wszystkim skłonność do kontemplacji, do rozszerzania swej wiedzy w zakresach
                oderwanych od życia, a więc do intelektualizmu. Będąc częstokroć do śmieszności
                naiwnym w traktowaniu praktycznych zagadnień współczesnego życia cywilizowanego,
                51
                zwłaszcza polityczno-społecznego, w sferze stosunkowo nawet złożonych zagadnień
                oderwanych obraca się on wprawdzie powierzchownie, ale przeważnie dość swobodnie,
                co mu nadaje charakter wyższej inteligencji.
            </p>
            <p class="chapter-content">Silny prąd umysłowy czasów popowstaniowych „pozytywizm warszawski”,
                będący w początku do pewnego stopnia ruchem społecznym, zwróconym ku
                praktycznym zagadnieniom życia, w późniejszej dobie wytworzył czysty niemal
                intelektualizm, który rozszerzył się na większą część inteligentnego ogółu, zmieniając z
                biegiem czasu zasadniczą treść pierwotnego prądu, a nawet biorąc za podstawę wręcz
                przeciwne punkty wyjścia. Istnieje w Warszawie cały odłam prasy, służący potrzebom
                intelektualizmu bądź ignorujący praktyczne zagadnienia życia, bądź traktujący je w
                oderwaniu od warunków realnych, sub specie aeternitatis5, wykazujący zresztą zupełne
                ich niezrozumienie, a natomiast kierujący myśl czytelników do zagadnień możliwie
                oderwanych.</p>
            <p class="chapter-content">W ostatnich latach intelektualizm szybko zaczął ustępować miejsca estetyzmowi.
                Zapotrzebowanie na twórczość artystyczną ogromnie wzrosło, zwłaszcza w
                dostępniejszej dla ogółu dziedzinie literackiej: młodzieńcy zaczęli rzucać biura i kantory,
                a brać się do pisania poezji, tomik za tomikiem ukazuje się na półkach księgarskich i bez
                względu na wartość idzie szybko między ludzi. Zaczęto mówić o potrzebie dobrego
                smaku, oryginalności stylu, tam gdzie się dotychczas zadowalano najobrzydliwszym
                szablonem. W coraz większej liczbie zaczęli się zjawiać ludzie, uważający za cel życia
                wynalezienie estetycznej dla niego formy.</p>
            <p class="chapter-content">W końcu zjawił się ruch etyczny, opanowujący najmłodszą część społeczeństwa,
                biorący za zadanie dociąganie jednostki pod względem moralnym do danego,
                wyspekulowanego ideału.</p>
            <p class="chapter-content">Panującym wśród tych pokrewnych przejawów współczesnego polskiego ducha
                jest w chwili obecnej estetyzm. Rozszerza się on szybko w Królestwie i Galicji, nadając ton
                życiu i wpływając na ogólny sposób myślenia społeczeństwa. Artyści są dziś poniekąd
                pierwszymi ludźmi w narodzie, najwyższe sfery i ciała polityczne składają im hołdy; na
                spotkanie przy ich wjeździe do miasta wysyłane są deputacje itd. Spotyka się nie tylko
                tych, których twórczość artystyczna łączy się ściśle z zasługami szerszego i trwalszego
                znaczenia narodowego, ale tych, po których jutro ślad nie zostanie, nie tylko twórców, ale
                i wirtuozów.
            </p>
            <p class="chapter-content">Pod wpływem estetyzmu odświeża się chętnie wynalezioną już dawniej misję
                dziejową narodu, przeprowadzającą analogię między nami a starożytnymi Grekami w
                dobie upadku i wskazującą nam jako zadanie dziejowe – odegranie takiej roli w życiu
                duchowym Rosji, jaką tamci odegrali w Rzymie.</p>

            <p class="tab" id="tab20">20</p>

            <p class="chapter-content">Mamy tedy w sferze duchowego życia znamiona społeczeństwa
                przecywilizowanego, którego rola polityczna już została odegrana, które już tylko w
                dziedzinie oderwanej twórczości duchowej może służyć ludzkości, samo zdolne żyć tylko
                myślą. Tymczasem nie jesteśmy ani bardzo cywilizowani, ani nasza twórczość duchowa
                nie jest szczególnie wysoka. Mamy duże talenty, niektóre z nich wznoszą się na poziom
                pierwszorzędny, ale nie przewyższamy pod tym względem wcale innych społeczeństw.
                Ogół zaś nasz, pomimo swych skłonności, nie przoduje wcale innym narodom ani
                poziomem umysłowym, ani dobrym smakiem. Można bodaj z całą słusznością powiedzieć,
                że nigdzie nie ma tylu co u nas nieinteligentnych intelektualistów i tylu estetów bez
                smaku. My w żadnej sferze społecznej nie jesteśmy przecywilizowanymi, ale przeciwnie
                najwyższe nawet, najbardziej ogładzone sfery naszego narodu należy uważać za
                niedocywilizowane, jeżeli się tak można wyrazić. A jeżeli w parze z tym idzie pewne
                wyrafinowanie duchowe, to jest ono raczej wykolejeniem się społeczeństwa z normalnej
                drogi rozwoju. Wykolejenie takie mogło nastąpić tylko pod działaniem przyczyn bardzo
                ważnych bądź zewnętrznych, bądź leżących w istocie wewnętrznej organizacji
                społeczeństwa.
            </p>
            <p class="chapter-content">Po szeregu nieudanych walk o niepodległość, z których ostatnia najcięższą
                przyniosła klęskę, naród wpatrzony w jeden tylko cel zdobycie utraconego bytu
                państwowego i uznający jedną tylko sferę zbiorowego czynu – bezpośrednią walkę o
                niepodległość, stracił wiarę w ten cel, wyrzekł się czynu i popadł w beznadziejny
                pesymizm co do swej przyszłości. Naturalnym skutkiem tego musiało być zwrócenie się
                od życia zewnętrznego w głąb swego ducha, przejście od akcji do kontemplacji. To
                przejście przede wszystkim musiało nastąpić w dzielnicy, która głównie walczyła i za
                walkę ucierpiała, a więc w zaborze rosyjskim. Z drugiej strony, dwie pozostałe dzielnice
                znalazły się w najnowszym okresie w nowoczesnych warunkach politycznych,
                otwierających społeczeństwu pole czynnego życia publicznego, możność zbiorowego
                działania, gdy w zaborze rosyjskim ustrój państwowy i system rządzenia nie pozwala
                ogółowi wyjść z politycznej bezczynności. Jak jednostka, zamknięta w klasztorze lub
                więzieniu, z konieczności musi się oddawać rozmyślaniom, tak samo musi się wytwarzać
                przerost biernego życia duchowego w społeczeństwie, skazanym na przymusową
                polityczną bezczynność. Tak u jednostki, jak u społeczeństwa, skutkiem tej
                jednostronności muszą występować objawy patologiczne – mnich podlega wizjom,
                więzień dochodzi częstokroć do obłędu, społeczeństwo zaś popada w bezmyślność w
                zakresie najżywotniejszych swoich interesów, w dziedzinach zaś oderwanych od życia
                okazuje skłonność do ekstaz i orgii duchowych. Umie ono przez dłuższy czas zupełnie nie
                interesować się poważnymi zaburzeniami w głębi państwa, od którego jego losy zależą,
                ale przychodzi czasem chwila, że z wszystkich kątów kraju zjeżdżają się ludzie w celu
                wysłuchania jednej opery, lub że wypełniająca salę koncertową wyborowa publiczność
                urządza sobie zbiorowe łkanie.</p>
            <p class="chapter-content">Warunki wszakże zewnętrzne nie mogłyby wystarczyć do zepchnięcia
                społeczeństwa w takiej mierze z jego drogi rozwojowej, gdyby w jego wewnętrznej
                organizacji nie istniały poważne po temu przyczyny.</p>
            <p class="chapter-content">Pierwszą z tych przyczyn jest bierność naszego charakteru, wytworzona przez
                dziejowy rozwój narodu. Organizacje bierne, nawet przy stosunkowo niskim stopniu
                inteligencji okazują skłonność do intelektualizmu, od której wolni są ludzie czynni,
                energiczni przy najbujniejszym rozwoju władz umysłowych i przy najszerszej wiedzy, tak
                samo jak człowiek woli, czujący przede wszystkim potrzebę działania, będąc obdarzony
                najwykwintniejszym smakiem, z zaspokajania potrzeb estetycznych nie czyni treści
                swego życia, gdy jednostki bierne, niezdolne do wydawania z siebie, przy bardzo nawet
                słabym poczuciu piękna zdolne są wymęczać z siebie ekstazy estetyczne i nimi wypełniać
                życie.</p>

            <p class="tab" id="tab21">21</p>

            <p class="chapter-content">Na tle tej, głęboko w ustroju nerwowym tkwiącej bierności występuje dopiero
                właściwy czynnik naszego intelektualizmu i estetyzmu, leżący w charakterze
                wielkoszlacheckiej kultury naszego społeczeństwa.
            </p>
            <p class="chapter-content">Przy zepchnięciu chłopa naszego na najniższy z możliwych w Europie poziom
                egzystencji ekonomiczno-kulturalnej, przy zrujnowaniu mieszczaństwa, zredukowaniu
                do minimum jego roli społecznej i obniżeniu stopy jego życia, przy popadnięciu gminu
                szlacheckiego w ciemnotę i zupełny prawie zastój cywilizacyjny – jedynym niemal
                żywiołem w Polsce, tworzącym w życiu kulturę, pozostała w chwili upadku
                Rzeczypospolitej sfera wielkoszlachecka. Istniała wprawdzie kultura mieszczańska,
                wcale piękna i pod niektórymi względami wyższa od wielkoszlacheckiej, ale żyjąca nią
                warstwa była tak nieliczna i tak ekonomicznie słaba, że nie mogła jej narzucić później
                nowym formacjom społecznym XIX stulecia. Toteż, gdy oświecony ogół krajów
                zachodnich, rosnąc szybko w liczbę w ostatnim stuleciu, przyjmował kulturę
                mieszczańską, kulturę pracy, zabiegów, wysiłków i obowiązków, u nas ta sama warstwa
                przyjęła kulturę wielkoszlachecka, kulturę nieobowiązkowości, używania, a jeszcze
                więcej popisywania się, wywyższania itd. Tą kulturą po dziś dzień żyjemy: ludzie najciężej
                zarabiający na chleb, gdy im się powodzi, starają u nas dociągać zaraz do typu
                wielkopańskiego; synowie zamożnych kupców, przemysłowców, a jeszcze więcej
                cieszących się dobrą praktyką lekarzy, adwokatów itd., zarówno z powierzchowności, jak
                i z pojęć, które im wpojono, robią wrażenie młodych hrabiów, dostatecznie
                przygotowanych do odziedziczenia dużej renty; ludzie robiący fortuny na zawijaniu
                pieprzu lub pisaniu skarg sądowych, tracą je potem, kupując dobra itd.</p>
            <p class="chapter-content">Kultura wielkoszlachecka poszła u nas w fałszywym kierunku: zwyrodnienie
                polityczne, upadek życia publicznego, zastój ekonomiczno-społeczny, że nasz szlachcic
                zanim się zdążył jako członek społeczeństwa ucywilizować, zaczął się cofać i pozostał w
                znacznej mierze barbarzyńcą, z drugiej wszakże strony, jako jednostka, w sferze
                towarzyskiej i umysłowej, przechował on i zasymilował należycie pierwiastki,
                przyniesione z Włoch i innych krajów zachodnich w czasach jagiellońskich, później, po
                okresie zaniedbania odświeżył je wpływami francuskimi XVIII wieku, a brak szerokiej
                sfery czynu sprzyjał jeszcze pewnemu umysłowemu wyrafinowaniu.
            </p>
            <p class="chapter-content">Gdy wiek XIX przyniósł demokratyzację kultury, polegającą, między innymi na
                rozpowszechnieniu oświaty wyższej i wyższych form towarzyskich w licznej stosunkowo
                warstwie społeczeństwa, zwanej u nas inteligencją, warstwa ta w naszym kraju, mając
                jedyny wzór wykształcenia wyższego i form towarzyskich w sferze wielkoszlacheckiej, ją
                przede wszystkim naśladowała, przyjmując jej wady i zalety, a więc i zbytni kult dla
                duchowego wyrafinowania, i niedostateczny szacunek dla pracy i czynu. I gdy u innych
                ludów przeciętny członek inteligentnego ogółu za punkt ambicji kładzie sobie przede
                wszystkim być niezależnym w życiu, dzielnym pracownikiem, czynnym, przy wyższych
                zaś ambicjach wpływowym członkiem społeczeństwa, u nas pierwszy punkt ambicji
                stanowi umieć mówić o rzeczach, nic wspólnego nie mających z rolą społeczną człowieka,
                jego zawodem, sposobem zarobkowania itd. To daje znakomitą podstawę rozwojowi
                naszego intelektualizmu i estetyzmu.</p>
            <p class="chapter-content">W Galicji kultura polska w swych wyższych przejawach została w znaczne mierze
                zniszczona skutkiem polityki rządów germanizatorskich i dziś dopiero odradza się na
                nowo, przy czym powstają z ludu nowe zastępy inteligencji polskiej, wyrastające do
                pewnego stopnia pod duchowymi wpływami niemieckimi i w masie swej o wiele mniej
                asymilowane przez kulturę wielkoszlachecka. Stąd też przeważająca liczbą nowa
                formacja inteligencji tutejszej jest w niedostatecznej mierze polską z ducha i, nawet przy
                wysokim czasami poziomie umysłowym, nie okazuje skłonności do intelektualizmu, ale
                zwraca swą myśl ku interesom życia bieżącego, na co wpływają także, i to przede
                wszystkim, jak wyżej zauważono, warunki polityczne, podczas gdy w zaborze rosyjskim
                pierwszy lepszy niedouczek uznaje się za wyższego nad sprawy dzisiejsze, prywatne i
                publiczne, i wypełnia sobie życie koślawym filozofowaniem.</p>
            <p class="chapter-content">Wyrafinowanie duchowe naszego inteligentnego ogółu, jakkolwiek zupełnie
                zrozumiałe, gdy zważamy wszystkie jego źródła, przy bliższym zastanowieniu jest i
                smutne, i śmieszne zarazem. I nie tylko dlatego, że nie odpowiada ono poziomowi rozwoju
                naszych władz duchowych, że intelektualizm łączy się często ze słabymi zdolnościami
                umysłowymi i nawet nieuctwem, że estetyzmowi towarzyszy brak poczucia piękna,
                surowość i niewyrobienie smaku, podlegającego pierwszej lepszej sugestii, że w
                pierwszych szeregach ruchu etycznego idą niedojrzałe dusze, nie rozumiejące życia i jego
                zadań, niezdolne do konsekwentnego stosowania zasad, ale dlatego także, iż obecnemu
                momentowi i w dziejowym rozwoju naszego narodu najmniej odpowiada wszelka
                kontemplacja, wyrafinowanie duchowe, bierne filozofowanie lub pływanie w
                estetycznych ekstazach. My jesteśmy narodem młodym, a jeżeli idzie o świeżość duchową
                głównej masy społecznej – może najmłodszym w Europie. Polska upadła nie dlatego, że
                się jako naród zestarzała, ale dlatego, że się wykoleiła w rozwoju.
            </p>
            <p class="chapter-content">Można by sobie zadać pytanie: czy w ogóle narody starzeją się i giną ze starości.
            </p>

            <p class="tab" id="tab22">22</p>

            <p class="chapter-content">Zdaje mi się, że tak. Nie dlatego, że historia tyle dała przykładów narodów,
                które
                powstawały, rosły, dochodziły do olbrzymiej potęgi, a potem upadały i ginęły, bo można
                by szukać innych przypadkowych przyczyn tego upadku i śmierci niż konieczna starość;
                ale dlatego, że u narodów dojrzalszych, bardziej posuniętych w cywilizacji, widzimy w
                porównaniu z niżej cywilizowanymi jakiś brak giętkości, zdolności przystosowywania się
                do zmienionych warunków życia, a z drugiej strony, u przeciętnych ich przedstawicieli –
                mniejszą pojętność, mniej talentu w stosunku do umiejętności. Zdaje się, iż życie
                cywilizowane z biegiem czasu rutynizuje narody, gromadząc w nich przez wieki
                tradycyjne nałogi, których niepodobna się pozbyć, z drugiej zaś strony, wyciąga ono
                powoli z narodu najlepszy, najzdolniejszy materiał antropologiczny i zużywa go, bo
                intensywność życia duchowego, złączona z cywilizacją, stopniowo niszczy ludzi i rodziny
                całe, opróżniając ciągle miejsce dla nowych żywiołów wydostających się z ludu. Tym
                sposobem narody dostają się stopniowo pod coraz większy ucisk rutyny, a jednocześnie
                wyjaławiają się rasowo.
            </p>
            <p class="chapter-content">Jeżeli też doświadczenie wykazuje, jak to wielu twierdzi i jak mnie samemu się
                zdaje, że nasz chłop, pomimo swej niskiej kultury jest zdolniejszy, pojętniejszy od chłopa
                niemieckiego lub francuskiego, to niekoniecznie stąd wnioskować należy, ze tamte narody
                uformowały się z gorszego materiału rasowego, ale że jedynie żyjąc w cywilizacji przez
                dłuższy czas i w intensywniejszych jej postaciach, zdołały już część najlepszego materiału
                z ludu wyciągnąć i w znacznej mierze zniszczyć. Pogląd ten znajduje potwierdzenie w
                fakcie, że okolice wielkich miast w znacznym promieniu zwykle posiadają dzikszą i niższą
                umysłowo ludność niż reszta kraju, co można tym tylko objaśnić iż płacą one stolicom
                większy haracz z ludności wysyłając do nich wszystko, co mają najzdolniejszego.</p>
            <p class="chapter-content">Nasza cywilizacja, wskutek upadku miast w Rzeczypospolitej, przez szereg wieków
                pozostawiła lud nienaruszonym, nie wybierając nic prawie z niego na swój użytek. Z
                drugiej strony ustrój Rzeczypospolitej pozostawił masę ludową jako taką w zastoju, a
                nawet cofnął ją poniekąd cywilizacyjnie.</p>
            <p class="chapter-content">Dzięki nienormalnemu biegowi naszego rozwoju polityczno-społecznego przez
                ostatnie stulecia istnienia państwa polskiego, ten zapas sił naturalnych, tkwiący w masie
                ludowej, w którym inne społeczeństwa szybciej lub wolniej odnawiały się i rosły w siłę, u
                nas został unieruchomiony jak skarb zakopany w ziemię. Straciliśmy skutkiem tego siłę i
                upadliśmy, ale skarb zakopany pozostał. Gdy w drugiej połowie ubiegłego stulecia zmiana
                w warunkach prawnopolitycznych i społecznych otworzyła pole nowego życia naszemu
                ludowi, szybko okazał on swą aktywność społeczną, rosnącą po prostu z dnia na dzień. W
                narodzie naszym zaczęła się odbywać niezmiernie szybka przemiana wewnętrzna,
                równająca się rewolucji: wszedł on w okres przyspieszonego rozwoju społecznego,
                zmuszony warunkami do regeneracji, do wytworzenia w krótkim czasie tkanek
                społecznych, które zanikły były w długim szeregu lat, skutkiem zboczeń w rozwoju, do
                szybkiego wzmocnienia kulturalnego i społecznego głównej swojej masy, która
                pozostawała była w wiekowym zastoju. Zaczęła się intensywna już dziś wewnętrzna
                praca gospodarcza i kulturalna w masie ludowej, pociągająca za sobą z ogromną
                szybkością obywatelskie uświadomienie, poczucie obowiązku narodowego: pod
                wpływami ekonomicznymi masa ludowa coraz wyraźniej się różnicuje na miejscu, a
                jednocześnie dostarcza materiału na ludność miast: w Królestwie przede wszystkim
                robotniczą, w zaborze pruskim rzemieślniczo-kupiecką, w Galicji – urzędniczą, wobec
                słabszego rozwoju ekonomicznego i zapotrzebowania sił przez biurokrację, których
                nastarczyć nie może nieliczna do niedawna warstwa inteligentna.</p>
            <p class="chapter-content">W ciągu ostatniego, można powiedzieć piętnastolecia zmieniły się gruntownie
                nasze poglądy na wartość społeczną i narodową naszego ludu: tak krótki czas wystarczył
                do obudzenia wiary w jego żywotność, w jego przyrodzone zdolności, w jego przymioty
                gospodarcze, podatność na wpływy cywilizacyjne, w jego zdrowe instynkty społeczne.
                Różni się on od ludów zachodnioeuropejskich swą niską stopą życia, wynikającą z
                wiekowego zacofania, zaniedbania i zastoju kulturalnego, co się łączyło z zupełnym
                niemal izolowaniem go od wpływów życia politycznego i ustroju państwa, do którego
                należał. Żył on właściwie bez żadnej styczności z państwem, i to go różni nawet od
                uważanego powszechnie za młody cywilizacyjnie ludu rosyjskiego, tamten żył w karbach
                azjatyckiego despotyzmu, ale czuł go bezpośrednio na swoim karku, urabiany był przezeń
                w ciągu stuleci, ma tradycję polityczną, w której skostniał do pewnego stopnia. Nasz lud
                tradycji politycznej nie ma: nie pamięta on Rzeczypospolitej ani króla, ani Sejmu –
                pamięta tylko pana; ma on jedynie wyrobione przez wieki instynkty narodowe,
                indywidualność psychiczną, utrwaloną przez jednostajny i długotrwały typ życia w
                gromadzie pod ubocznymi wpływami kulturalnymi Kościoła i dworu pańskiego. Jest on
                tedy politycznie i nawet kulturalnie młodszym zarówno od wschodnich, jak i od
                zachodnich sąsiadów. Ludy zachodnie starsze są od niego, bo żyją od dawna
                dobrodziejstwami cywilizacji, której on zaledwie elementy posiada i którą dziś szybko
                zaczyna wchłaniać, bo wdrożyły się od dawna w normy prawne, które on częściowo
                dopiero sobie przyswoił, i polityczne, z którymi dopiero zapoznaje się lub które zaledwie
                przeczuwać zaczyna; z drugiej strony starszym jest w pewnej mierze lud rosyjski, bo choć
                mu są obce nawet pierwiastki cywilizacji zachodniej, które nasz chłop posiada, ma on
                cywilizację własną, a raczej własne barbarzyństwo, które skutkiem swego ubóstwa w
                treści szybko dojrzało i zestarzało się wytwarzając nieruchomość życia i ducha, w której
                zakrzepły te wielomilionowe masy powołane jakoby do odmłodzenia Europy.</p>

            <p class="tab" id="tab23">23</p>

            <p class="chapter-content">Tak, my jesteśmy w głównej swej masie, w tym, co stanowi naród przyszłości,
                społeczeństwem młodym, zaczynającym się dopiero dorabiać i wciskać na pole
                międzynarodowego współzawodnictwa, na którym się dziś rozsiadły wygodnie inne ludy.
                I jeżeli można powiedzieć, że powalona na ziemię i skrępowana od stulecia Polska zaczyna
                się poruszać na nowo, to głównym momentem jest tu właśnie ruch masy ludowej, młodej,
                żywotnej, dorabiającej się, pierwszymi, obudzonymi z uśpienia siłami rwącej się do życia:
                nie jest to właściwie odradzanie się starej Polski, ale powstawanie nowej z nieruchomych
                przez wieki pokładów.</p>
            <p class="chapter-content">Warstwy, przechowujące kulturę narodową i tradycje przeszłości, nie zaginęły u
                nas, nie wynarodowiły się, nie jesteśmy więc, jak np. Czesi zmuszeni do tworzenia
                wszystkiego na nowo lub do odgrzebywania wytworzonych niegdyś pierwiastków
                samoistnej kultury narodowej z popiołów, do odcyfrowywania jej z zapleśniałych
                dokumentów. Nasz lud, zdobywając oświatę i uświadamiając się narodowo, ma przed
                sobą żywą skarbnicę kultury narodowej w inteligentnej warstwie społeczeństwa.
                Rozumie on to czasem, a w większej mierze czuje instynktownie, chwyta chciwie
                wszystko, co mu „starsi bracia” podają, i może nie ma w dziejach przykładu, żeby
                pierwiastki tak szybko przenikały w masę ludową, jak się to dziś odbywa w naszej
                ojczyźnie.
            </p>
            <p class="chapter-content">Skutkiem tego, nie będąc normalnym narodem cywilizowanym nie jesteśmy także
                szczepem bez imienia i historii, dopiero tworzącym naród; nasze organizowanie się, jako
                nowoczesnego narodu, musi iść w tych warunkach z ogromną szybkością, a co za tym
                idzie, szybko nastąpić musi nasze ponowne wystąpienie na arenę dziejową, jako
                twórczego państwowo, rosnącego w potęgę narodu.
            </p>
            <p class="chapter-content">Kiedy przodujące dziś w cywilizacji narody, a przynajmniej niektóre z nich
                widocznie się już chylą ku starości, przed nami leżą nowe narodziny polityczne, połączone
                z odrodzeniem cywilizacyjnym i przyszłość ludu z młodą, nie wyczerpaną energią.</p>
            <p class="chapter-content">Mógłby ktoś powiedzieć, że jeżeli doprowadzone do wysokiego napięcia życie
                cywilizowane ma za skutek starzenie się narodu, a w następstwie chylenie się ku
                upadkowi, to po co tak szybko postępować, po co dążyć do podniesienia stopy swego
                cywilizowanego życia. Na to wszakże jest odpowiedź, że naród, który nie podąża za
                innymi w cywilizacji, który nie stara się ich wyprzedzić, nie zestarzeje się i nie zginie ze
                starości, ale za to przez inne zostanie pożarty. Nasz materiał rasowy, jeżeli nie będzie
                szybko zużytkowany przez polską cywilizację ku wytworzeniu polskiej indywidualności
                narodowej i polskiej siły politycznej, zostanie zagarnięty przez kultury ościenne i przez
                nie przerobiony.</p>
            <p class="chapter-content">Ktoś inny, usposobiony filozoficznie – a takich w naszym biernym, leniwym
                społeczeństwie jest legion – powie: po cóż tedy pracować dla narodu, pchać go naprzód,
                wydobywać go na widownię dziejową, jeżeli i tak kiedyś, w dalszej przyszłości zestarzeje
                się on i zginie? Mój Boże, każdy z nas wie o sobie, że umrze, a jednak to mu nie przeszkadza
                pracować dla siebie, zdobywać sobie majątku, stanowiska, wpływów itd. Naszym
                zadaniem jako członków narodu nie jest zapewnienie mu wiecznego istnienia, ale tylko
                wydobycie z niego jak największych sił, wywalczenie mu jak najszerszego, najbogatszego,
                pod każdym względem najpełniejszego życia.
            </p>
            <p class="chapter-content">Pozwoliłem sobie na wycieczkę w dziedzinę hipotez społecznych i przewidywania
                przyszłości. Wracam do przedmiotu, do sprawy niezdrowego życia duchowego naszych
                żywiołów inteligentnych. Gdyby w tej samej mierze, w jakiej lud przejmuje od warstwy
                oświeconej jej zasoby duchowe, ostatnia czerpała z ludu jego siły moralne, jego zdolność
                do życia dla przyszłości, jego młodzieńczą ochotę do płodnego czynu, gdyby słowem
                między tymi dwoma żywiołami – z jednej strony surową młodzieńczą, ruszającą się ku
                lepszej przyszłości masą ludową, z drugiej zaś żyjącą z duchowych zasobów przeszłości</p>
            <p class="chapter-content">warstwą oświeconą – wytworzyła się wymiana sił, zostalibyśmy społeczeństwem
                jednolitym, czynnym, dorabiającym się szybko, i w niedługim czasie stanęlibyśmy w
                szeregi wielkich narodów. Ale nasze żywioły inteligentne nie zrozumiały jeszcze
                doniosłości chwili dziejowej, w której żyją. Odcięte od ludu, żyją one po dawnemu swoim
                życiem, niezdolne nawet żywiej interesować się tym, co się w masie ludowej dzieje.
                Przeważnie nie wiedzą nawet, że ten rdzeń narodu szybko się przetwarza i myśleć za cały
                naród zaczyna. Nasz ogół oświecony, gdy poczuje wśród siebie stęchliznę duchową,
                ogląda się na obcych i dla odświeżenia się ochłapy z uczt duchowych z Zachodu do kraju
                przynosi: gdy uświadamia sobie brak sił moralnych z zagranicy, „ruchy etyczne” do Polski
                kieruje: nie widzi jeszcze tego, że duch polski tylko z polskiego ludu się odrodzi, że tylko
                z niego „starsza brać” zaczerpnąć może sił do życia, do czynu, do tworzenia narodowej
                przyszłości.
            </p>
            <p class="chapter-content">I gdy tej nowej armii ludowej, ruszającej naprzód, brak komendy i przewodników,
                warstwa oświecona, która ich powinna dostarczyć, goni za subtelnością, za
                wyrafinowaniem ducha, tym śmieszniejszym, że na ogół płytkim, tonie w
                intelektualizmach, robi ruchy etyczne. Gdy masa narodu posuwa się w pochodzie ku
                lepszej przyszłości, jego warstwa „przewodnia” wytrącona z właściwej drogi rozwojowej
                na manowce ducha, ślepa na to, co stanowi rdzeń życia, podlega procesom niezdrowej
                fermentacji, będącej wszędzie wynikiem zastoju.</p>
        </div>
        <h1 class="section-title" id="#10">Oszczędność sił i ekspansja</h1>
        <div class="chapter-container" id="10">
            <p class="chapter-content">Stara i oklepana prawda, że bezczynność jest głównym źródłem demoralizacji,
                stosuje się nie tylko do ludzi pojedynczych, ale i do narodów. W pospolitym znaczeniu
                mówi ona, iż życie czynne jest najlepszym zabezpieczeniem zdrowia duchowego, głębsze
                jednak wejrzenie w rzecz każe ją jeszcze uzupełnić: zdrowie duchowe człowieka wymaga
                zakresu życia czynnego, zużytkowującego jego najgłówniejsze zdolności i dającego ujście
                jego najwydatniejszym skłonnościom, bo nie zużytkowane siły ducha mogą takie same
                szkody wyrządzać w naszym świecie wewnętrznym, jak w zewnętrznym siły fizyczne, a
                nie znajdujące dla siebie należytego ujścia. Potok, mający za wąski przepust pod plantem
                kolejowym, wzbierając, podmywa samą drogę i staje się częstokroć sprawcą katastrof –
                tak samo władza ducha, gdy za wąską ma drogę do czynu, nurtuje na zewnątrz, burzy
                równowagę duchową i doprowadza do katastrof, wielkich częstokroć, choć otoczenie
                może sobie nie zdawać z nich sprawy. Dlatego to redukowanie przez dłuższy czas
                intensywności życia na zewnątrz nigdy prawie nie odbija się korzystnie na życiu
                wewnętrznym jednostki.</p>
            <p class="chapter-content">Jeżeli to samo prawo obowiązuje w pewnej mierze narody, to wynikałoby z niego,
                że naród cywilizujący się szybko, pomnażający swe siły duchowe, chcąc w dziedzinie
                ducha zachować zdrowie, musi w odpowiedniej mierze rozszerzać sferę swego czynu,
                swych interesów, swej ekspansji wszelkiego rodzaju, tak, ażeby gromadzące się i
                komplikujące ciągle zagadnienia pochłaniały odpowiednio narastającą energię
                narodowego ducha.</p>
            <p class="chapter-content">Przykłady potwierdzające, przynajmniej w pewnej mierze słuszność powyższego,
                same się oczom naszym nasuwają. Jeżeli np. naród angielski stoi dziś niewątpliwie wyżej
                pod względem moralnym od francuskiego, jeżeli charakter przeciętnego Anglika
                współczesnego jest bez porównania tęższy niż przeciętnego Francuza, jeżeli całe życie
                duchowe angielskie przedstawia najzdrowszy bodaj typ w Europie, gdy francuskie obok
                świetnych przejawów wytwarza miazmaty, zakażające świat cały, to najgłówniejszą bodaj
                przyczyną tego jest fakt, że naród angielski, postępując cywilizacyjnie i rozszerzając zasób
                swych sił duchowych, jednocześnie szybko rozszerzał sobie pole czynu, dzięki
                rozpostarciu panowania angielskiego na olbrzymie obszary zamorskie, dzięki
                niesłychanej ekspansji brytyjskiej rasy i objęciu wszystkich części świata sferą interesów
                angielskich, podczas gdy energia imponującej zdolnościami swymi rasy francuskiej w
                coraz ciaśniejszym obraca się kole</p>
            <p class="chapter-content">Ekspansja brytyjska otwiera dla najwyższych zdolności pole działania w zakresie
                zadań narodowych i państwowych. Jeżeli pomyślimy, ile najlepszych sił naród ten musiał
                zużytkować dla podołania zadaniom niezbędnego opanowania dróg morskich i otwarcia
                rynków swemu handlowi, administracji Indii Wschodnich, utrwalenia rządów w
                Kanadzie, zdobycia przewagi nad żywiołem holenderskim w Afryce Południowej,
                wytworzenia stosunku metropolii do kolonii australijskich, opanowania Egiptu i
                uspokojenia Sudanu, ochrony interesów angielskich w Chinach itd.; jeżeli weźmiemy pod
                uwagę, ile jednocześnie pierwszorzędnych zdolności zużytkowało odpowiadające
                olbrzymim zadaniom zewnętrznym przekształcenie wewnętrznych stosunków
                politycznych; jeżeli wreszcie zobaczymy, ile dziś najlepszych umysłów Anglii pracuje nad
                teoretycznym i praktycznym rozwiązaniem zadań organizacji brytyjskiego imperium – to
                zrozumiemy, ile naród ten nie ma nic ze swych większych zdolności, ze swych lepszych sił
                do zmarnowania, że nie ma on czasu ani usposobienia do niezdrowych orgii, że ruch i
                czynność musi pochłaniać wszystko, co, pozostawione w przymusowym spokoju
                zewnętrznym, poszłoby w kierunku rozkładającym ducha narodowego i niszczącym
                podstawy narodowej siły. Śmiesznością byłoby mówić, że w tej Anglii nie ma ostatniego
                upadku moralnego, że nie ma skrajnych objawów duchowego rozkładu, ogarniającego
                mniej lub więcej liczne sfery, podczas gdy pełne wody narodowego życia utrzymywane są
                w nieustannym ruchu, zapewniającym im odpowiedni stopień czystości. Można się
                spierać o to, jak wielką część społeczeństwa ogarnia demoralizacja i rozkład duchowy, ale
                trzeba się zgodzić, że dominujący ton życia jest zdrowy i normalny</p>

            <p class="tab" id="tab24">24</p>

            <p class="chapter-content">I Francja ma kolonie: i ona potraciwszy przed stuleciem dawniejsze cenne
                posiadłości, pozdobywała w ciągu ostatniego siedemdziesięciolecia nowe obszary, ale ani
                one nie przedstawiają tej wartości, co angielskie, ani francuski naród nie umiał ich
                odpowiednio zużytkować. Kolonie francuskie są polem działania dla wyrzutków
                francuskiej biurokracji – dla narodu francuskiego właściwie nie istnieją i na życie jego nie
                wywierają prawie żadnego wpływu. Jednocześnie na kontynencie europejskim dawne
                olbrzymie wpływy Francji zmalały, a naród, zobojętniały na zadania polityki zewnętrznej
                lub nie rozumiejący ich wcale, w wewnętrznym życiu państwowym nie widzi nic ponad
                rywalizację najbrudniejszych interesów z jednej strony, z drugiej zaś przeciwpaństwowe
                usiłowania Kościoła lub żakowskie wprost przeżuwania tradycji wielkiej rewolucji. Takie
                warunki otwierają pole czynu jedynie najzwyklejszym geszefciarzom lub mężom stanu
                typu dziennikarsko-adwokackiego, a to, co stanowi wykwit narodowego ducha, odwraca
                się od sfery czynu ku kontemplacji, ku szukaniu nowości w biernym używaniu życia,
                najwięcej ze wszystkiego demoralizującym duszę społeczeństwa. Kto wie, czy przy
                dzisiejszym stanie Francji przyszłość jej nie przedstawiałaby się lepiej, gdyby kraj ten
                wydawał mniej wyrafinowanych umysłów, a za to więcej ludzi tęgich średniej miary,
                zdolnych znaleźć odpowiedni interes w dzisiejszym jej publicznym życiu, oprzeć je na
                pewniejszych podstawach moralnych i rozumowych i budować przyszłość na tym, co dziś
                w narodzie najlepszego istnieje, nie zaś na zerwanych lub wypaczonych tradycjach
                wielkiej przeszłości. Przy dzisiejszym wszakże stanie społeczeństwa francuskiego
                trudniej w nim o takich ludzi, niż o geniusze artystyczne i naukowe.
            </p>
            <p class="chapter-content">U narodów upadających częstokroć zjawiają się teorie nakazujące widzieć
                przyszłość w tym, co je zabija. Tak, po ostatniej wojnie mówi się w Hiszpanii, że strata
                reszty kolonii będzie dobrodziejstwem kraju, bo zwróci naród do pracy wewnątrz, do
                reform, które sprowadzą odrodzenie narodowe. Zdanie to wygląda nawet wcale
                rozumnie. Ale niestety, nie dzieje się tak. Ograniczenie sfery panowania narodu,
                61
                zmniejszenie jego pola czynu powiększa tylko liczbę obywateli obojętnych na sprawy
                narodowe, odwraca od polityki ludzi szerszego rozmachu i oddaje losy narodu w ręce
                małych; jednocześnie umysłowość narodu staje się coraz bierniejszą, coraz podatniejszą
                na procesy rozkładowe. Jeżeliby co mogło taki naród, jak hiszpański, odrodzić, to właśnie
                rozszerzenie widnokręgów narodowych i, po zredukowaniu terytorium i znaczenia
                państwa, wyjście poza jego granice, nawiązanie ścisłych węzłów z dawnymi koloniami, z
                hiszpańską Ameryką, zrobienie sobie drugiej, szerszej ojczyzny z całego, przez Hiszpanię
                ongi ufundowanego i po hiszpańsku mówiącego świata.
            </p>
            <p class="chapter-content">Umyślnie wspomniałem o Hiszpanii, bo jest tu pewna analogia z naszym
                położeniem i z naszymi o zadaniach narodu pojęciami. Zasada ograniczania pola
                narodowej działalności w przekonaniu, że to naród wzmocni wewnątrz, nigdzie tak nie
                jest popularną, jak w naszym właśnie społeczeństwie. Zwłaszcza zapanowała ona
                niepodzielnie po ostatnim powstaniu, kiedy klęska zmusiła nas do wyrzeczenia się na czas
                dłuższy myśli o zbrojnej walce o niepodległość.</p>
            <p class="chapter-content">Gdy w tej dzielnicy, która powstała i która bezpośrednią klęskę poniosła, całość
                zadań narodowych sprowadzono do pielęgnowania języka i obyczaju narodowego w
                rodzinie, jednocześnie starano się ograniczyć terytorium, na którym te mniej skromne
                zadania miały obowiązywać. Zjawił się ideał Polski etnograficznej, uzasadniany przez
                wielu w ten sposób, że, gdy się „skoncentrujemy” na mniejszym obszarze, będziemy
                odporniejsi wobec nacisku wrogów. Ci, co tak argumentowali, nie rozumieli, że
                „skoncentrowanie” w tym wypadku jest wyrazem bez żadnego sensu, bo przecież siły
                narodowe nie są wojskiem, które można rozpraszać i ściągać. Gdy opuszczamy
                terytorium, na którym jesteśmy w mniejszości, to znaczy tylko, że kapitulujemy tam, że
                decydujemy się na wynarodowienie tej mniejszości, że rezygnujemy na przyszłość z
                wszelkich korzyści stamtąd, między innymi także i z udziału w pracy duchowej narodu
                ludzi, przez kresy wydanych. Jedynym rezultatem tej „koncentracji” może być tylko
                silniejszy nacisk wroga na rdzenną Polskę, gdy kresy przestaną go zaprzątać swym
                oporem.</p>
            <p class="chapter-content">Gdy w następstwie konieczność zmusiła nas do rozszerzenia narodowych zadań,
                gdy zrozumiano, ze pielęgnowanie języka i kultury narodowej nie wystarcza, że trzeba ich
                bronić przed zamachami wrogów, gdy powoli przyjmowała się zasada obrony biernej,
                oporu wobec czynników wynaradawiających, gdy w dalszej konsekwencji, zwłaszcza pod
                wpływem otwartego programu eksterminacji, postawionego przez rząd i wrogie
                społeczeństwo w zaborze pruskim, zaczęto rozumieć potrzebę systematycznej i
                zorganizowanej walki narodowej, zadanie to przeraziło nas swoim ogromem i w dość
                szerokiej sferze przyjęto chętnie ograniczające je hasło „walki na jednym froncie” – wyraz
                równie pozbawiony w tym wypadku sensu, jak „koncentrowanie się” na gruncie
                etnograficznej Polski. Zauważono, że spór o to, czy walczyć na jednym, czy na dwóch
                frontach, jest możliwy tylko wtedy, gdy można siły z jednego frontu na drugi przenosić.
                Tu walka na jednym froncie oznacza pozostawienie sił na drugim w stanie biernym,
                skazanie ich na gnicie, zamiast żeby przeszkadzały nieprzyjacielowi dobytek narodowy
                niszczyć.</p>
            <p class="chapter-content"></p>

            <p class="tab" id="tab25">25</p>

            <p class="chapter-content">Nie chcę przez to powiedzieć, żeby walka z wynaradawianiem otwierała nam, jako
                narodowi, odpowiednie pole czynu. Jest ona tylko niezbędnym aktem samozachowania
                szczepowego i nie potrzeba nawet być na rodem w całym tego słowa znaczeniu, żeby ją
                uznać za konieczną i z powodzeniem prowadzić. Nawet drobne ludy, nie mając warstw
                wyżej oświeconych, zasługujące co najwyżej na miano plemion, walkę taką rozumieją i
                prowadzą. Tylko o chorobliwym stanie organizmu narodowego świadczy, że u nas
                musimy potrzebę tego elementarnego aktu samozachowania uzasadniać. Mnie idzie o
                wskazanie, że zabójcze jest dla narodu ograniczenie jego zadań do walki z eksterminacją.
                Takie zacieśnienie pola narodowego czynu, takie sprowadzenie zabiegów narodu do
                spraw prostych, elementarnych, a stąd nie dających właściwej pracy umysłom szerszym i
                odpowiedniego ujścia szerszym energiom, pociąga za sobą ten sam skutek, że to, co jest
                w narodzie najzdolniejszego, pozostaje nie zużytkowanym w sferze narodowego czynu.
                Działalność, mająca na celu narodowe samozachowanie: nauczanie, zakładanie czytelni,
                szerzenie książek i pism itd. – wszystko to są prace ogromnej wagi, ale naród na tym
                stopniu cywilizacji i rozwoju duchowego, co nasz, wytwarza w każdym pokoleniu
                olbrzymi zastęp ludzi, których umysły i energie nie mogą w tych pracach znaleźć
                zadowolenia, którym potrzebne jest szersze pole i które mogą dać się zaprzątnąć tylko o
                wiele bardziej skomplikowanym zadaniom. Nie znajdując tego pola, ludzie ci nie
                przywiązują się należycie do spraw narodowych; idą bądź na obcą służbę, by zdobywać
                częstokroć dla wrogów to, czym by mogli wzbogacać własną ojczyznę, bądź też energia
                ich ducha zwraca się w kierunku indywidualistycznym, wytwarzając w większej lub
                mniejszej mierze rozkładowe pierwiastki społeczne, bądź wreszcie gnije z dnia na dzień,
                gdy jednostka, jak jej naród, obniża swe aspiracje, stopę swego życia w lepszym tego
                słowa znaczeniu, zamyka się w ciasnej, ślimaczej egzystencji.
            </p>
            <p class="chapter-content">Jeżeli naród, żyjący w warunkach normalnych, mających własne państwo i
                odpowiedni zakres interesów państwowo-narodowych, musi dbać o to, żeby się ten
                zakres w miarę rozwoju sił narodowych nieustannie rozszerzał, jeżeli mu to jest
                potrzebne dla utrzymania odpowiedniego poziomu zdrowia duchowego, to dla nas, dla
                narodu głęboko chorego z braku powietrza, z braku przestrzeni dla najsłabszych
                poruszeń, otwarcie sobie tej przestrzeni, wpuszczenie do naszej klatki szerszego
                powietrza jest po prostu kwestią życia. Długotrwała wegetacja bez ruchu w tej dusznej
                atmosferze popowstaniowej zaczęła wreszcie rodzić programy samobójcze, które chcą
                rzucić na kartę całą naszą narodową przyszłość. Po roku 1863, po ciężkiej klęsce i
                zawodzie, w atmosferze beznadziejności znalazły się jednostki, którym za ciężki wydał się
                los Polaka i które dobrowolnie starały się skórę zmienić, poddając siebie wraz z rodzinami
                umyślnemu samowynarodowieniu. Dziś mamy w części społeczeństwa dążność do
                uczynienia tego z całym narodem. Program dążący do rzucenia całej Polski w objęcia
                Rosji, wciągnięcia całego naszego kraju w sferę rosyjskich interesów państwowych i
                uczynienia naszego narodu pod względem politycznym częścią narodu rosyjskiego nie
                jest u wielu niczym innym, jak marzeniem o wydarciu się w obcej skórze, gdy nie można
                w swojej, do szerszych widnokręgów, o otwarciu sobie pola szerszego działania na
                korzyść obcego narodu z pozorami, że się działa dla wspólnej sprawy.</p>
            <p class="chapter-content">W planach takich i w takich marzeniach natura narodu mści się na pogwałconych
                swych prawach: zapomnieliśmy, że naród, mający wszelkie władze, wszelkie zdolności,
                potrzebne do szerokiego, samoistnego życia państwowego, nie może być
                „pielęgnowaniem” języka i kultury narodowej, i dziś płacimy za to w ten sposób, że mamy
                we własnym społeczeństwie kierunek, który, choć się sam przed sobą do tego nie
                przyznaje, grozi w ostatniej konsekwencji temu językowi i narodowej kulturze.
            </p>
            <p class="chapter-content">Rozszerzenie sfery narodowej działalności zaczyna tedy istotnie być dla nas
                kwestią nie tylko zdrowia duchowego, ale wprost życia. Rozszerzenie to może i musi się
                odbywać w różnych kierunkach.</p>
            <p class="chapter-content">Pierwszym i najważniejszym kierunkiem, który może dopiero dać podstawę do
                szerszej narodowej ekspansji, musi być wypłynięcie z ciasnej egzystencji dzielnicowej na
                szersze wody życia ogólnonarodowego. Nie mając nierozdzielnej Polskiej
                Rzeczypospolitej, możemy i musimy być nierozdzielnym narodem polskim, mającym
                swoje ogólnonarodowe interesy, swą narodową politykę z ogromem bieżących, żywych
                zagadnień, z polem do czynu, wykraczającego daleko poza szablon, który tworzy polityka
                państwowa. Zamknięcie się w granicach interesów dzielnicowych sprawiło, że nawet w
                Galicji, gdzie mamy ręce do akcji politycznej względnie rozwiązane, zadania polityczne
                zeszły do poziomu marnych zabiegów o drobiazgi, bez planu, bez wyraźnego celu, bez
                żadnej szerszej myśli. Za tym musiało pójść obniżenie poziomu życia publicznego, zanik
                myśli obywatelskiej w polityce, coraz większe rozbicie usiłowań, a z drugiej strony
                odwracanie się od polityki ludzi większej wartości moralnej.</p>

            <p class="tab" id="tab26">26</p>

            <p class="chapter-content">Brak samoistnego bytu politycznego i polityka rządów zaborczych utrudniły
                niezmiernie nasze położenie na kresach, w krajach z niepolskim rdzeniem ludności,
                należących ongi do Rzeczypospolitej, w krajach, stanowiących historyczne pole naszej
                narodowej ekspansji, w których kultura polska wielkie w ciągu paru wieków poczyniła
                zdobycze. Jednocześnie, demokratyzacja kultury otwarła nam nowe pole na kresach
                zachodnich, w prowincjach etnograficznie polskich, od wieków utraconych politycznie i
                wydanych na łup posuwającej się zwycięsko na wschód kulturze niemieckiej. Te
                zachodnie kresy są jedynym właściwie nowo zdobytym polem działalności w ostatnich
                latach. Cieszymy się tą zdobyczą, ale jakże mało w tym oświeconego, myślącego polskiego
                ogółu, z drugiej zaś strony, jakże ona skromna w porównaniu z tym, co na wschodzie,
                skutkiem fatalnych warunków i naszego zaniedbania, możemy utracić. Wypuściwszy
                spod wpływu kultury polskiej i utraciwszy tym samym wschodnie litewsko-ruskie
                obszary, stracilibyśmy większą część dawnego naszego terytorium i przy dzisiejszym
                zaludnieniu, kilka milionów niewątpliwych Polaków, żyjących tą samą co my kulturą i
                pracujących dla niej. Ażeby uprzytomnić sobie wielkość straty, wystarczy wyliczyć szereg
                znakomitych Polaków, jakich te ziemie dały w ciągu ostatniego stulecia. Dlatego tylko
                64
                chorobliwym stanem narodowej duszy można wytłumaczyć sobie tak wielką liczbę ludzi,
                co by się z lekkim sercem wyrzekli tego dziedzictwa, nawet nie mogąc wiedzieć w
                dzisiejszych warunkach, na czyją rzecz abdykację podpisują. Dla usprawiedliwienia tej
                małoduszności i obniżenia aspiracji podaje się bezmyślnie, jak już wskazałem, argumenty
                o potrzebie „skoncentrowania się”, lub z równą logiką wskazuje się potrzebę walki o kresy
                zachodnie, tak jakby naród w walce kulturalnej i politycznej mógł przerzucać swe siły ze
                wschodu na zachód lub odwrotnie.</p>
            <p class="chapter-content">W ostatnich czasach rozrost naszego wychodźstwa i wykazane niewątpliwie
                zdolności kolonizacyjne naszego chłopa wskazały nam nowe pole kulturalnej ekspansji,
                otwarły nam dalekie widnokręgi zaoceanowe dla należycie pojmowanych zadań
                narodowych. W położeniu narodu, któremu tak ciasno u siebie, który tak słabo może się
                poruszać, naciskany z dwóch stron przez nieprzejednanych wrogów, to nowe pole
                działania, mogące dać ujście najbujniejszym charakterom, najszerszym naturom,
                skazanym w obecnych warunkach życia w kraju na konieczny rozkład i najsmutniejsze
                zboczenia, nowe to pole byłoby dobrodziejstwem dla narodu, który by jego znaczenie
                zdolny był zrozumieć. Gdyby nawet stworzenie społeczeństwa nowopolskiego gdzieś nad
                brzegiem południowego Atlantyku, w puszczach brazylijskich okazało się w następstwie
                nieziszczalną mrzonką, to samo zajęcie się podobną sprawą dało by nam nowe a szerokie
                pole ćwiczeń dla części gnijących sił naszych i tym sposobem znakomicie by się
                przyczyniło dla odrodzenia naszego zgnuśniałego ducha. A jakże nieobliczalne w ogromie
                swoim następstwa dla ekspansji życia polskiego pociągnął by skutek pomyślny,
                mianowicie – powstanie na dalekim lądzie nowej społeczności, mówiącej po polsku,
                czerpiącej swe siły duchowe z wspólnego skarbu cywilizacji narodowej i zasilające ją
                świeżymi, w treści swej bardzo nowymi pierwiastkami! Jednakże nieliczne wyjątki tylko
                nie powtarzają, że to nie dla nas zadanie, że my mamy dosyć roboty u siebie.</p>
            <p class="chapter-content">Naród nie wtedy na brak sił cierpi, gdy szybko rozszerza pole swej działalności,
                ale,
                gdy dzięki zacieśnieniu tego pola zanika w nim atmosfera czynu. Dzięki hasłu
                wycofywania się zewsząd, jakoby dla skuteczniejszej na mniejszym terenie obrony,
                zostaliśmy narodem, którego największym dziełem współczesnym jest szybkie mnożenie
                się, „narodem królików”, jak się jeden z naszych wrogów wyraził; ale nawet na
                ograniczonym terenie działania, który nam po wielu porażkach i dobrowolnych
                abdykacjach został, brak sił do czynu mocno odczuwamy. Łudzimy się, że cofając się dalej
                i dalej ograniczając pole swego działania, brakowi temu zaradzimy, nie wiedząc, że tym
                tylko więcej jeszcze swych sił przeprowadzimy ze stanu czynnego w bierny, zatrzymamy
                je w ruchu i skażemy je na gnicie. Wszystko, co zdolniejszego, co szerszego w
                społeczeństwie zarówno umysłem, jak temperamentem, odwróci się od spraw
                narodowych, one zaś w swym zacieśnionym widnokręgu dawać będą jedynie ujście
                aspiracjom obdarzonych dobrą wolą guwernantek.
            </p>
            <p class="chapter-content">Droga do pomnożenia czynnych sił narodu nie tędy prowadzi. Rozszerzmy
                widnokręgi narodowej myśli, przetnijmy dla niej szerokie drogi poprzez kordony,
                sięgajmy nią wszędzie, gdzie polskość żyje i żyć pragnie, budźmy ją, gdzie trzeba, ze stanu
                uśpienia, idźmy gotowi do walki w jej obronie na najdalsze kresy, budujmy nową Polskę
                za morzami, twórzmy z tego wszystkiego jedną, wielką, nowoczesną ideę narodową – a
                siły nasze zaczną rosnąć jak nigdy przedtem. Bo wtedy przeciętne zdolności nie będą
                spały, społeczeństwo nie będzie myślało nad wynalezieniem nowych sposobów zabijania
                czasu obok już ustalonych, jak czcze gadulstwo, karciarstwo itp., wyższe dziś zdolności
                nie będą się odwracały od tego, co stanowi najważniejszą treść narodowego życia i
                podstawę naszej przyszłości. Niech przyjdzie chwila, że służba sprawie narodowej będzie
                pochłaniała wszystkie siły i wszystkie zdolności, jakie społeczeństwo wydaje: wtedy
                przekonamy się, że w takich chwilach nowe siły w trójnasób narastają.</p>
        </div>
        <h1 class="section-title" id="#11">Odrodzenie polityczne</h1>

        <div class="chapter-container" id="11">
            <p class="chapter-content">W miarę tego jak się przekształcamy na społeczeństwo normalne, jak zatracamy
                naszą społeczną monstrualność, stosunek jednostki do narodu musi się stać też
                normalniejszym, musi się pomnożyć liczba ludzi, rozumiejących interes narodowy i
                poczuwających się do obowiązku jego obrony. Postęp w tym kierunku już się zaczął i
                patriotyzm nasz stopniowo zamienia się w kierunek nowoczesny, pod względem
                żywotności zdolny mierzyć się z odpowiednimi kierunkami u innych narodów. Prawda,
                że jest to dopiero początek drogi, że dotychczas prawdziwie narodowy kierunek myślenia
                musi sobie przebojem zdobywać to stanowisko, które u innych, dojrzalszych narodów od
                dawna już zajął, ale postęp jest szybki i może w bliskim czasie doczekamy się, że nasza
                siła polityczna znajdzie się w należytym stosunku do siły liczebnej i kulturalnej.</p>
            <p class="chapter-content">Jest to przemiana, którą bardzo rzadko sobie uświadamiamy; nawet ci, co jej
                podlegają, częstokroć siłą rzeczy tylko wciągani są w ruch ogólny, sami siebie
                przekonywając, że myślą inaczej, że są w większej zgodzie z uświęconymi w tym
                względzie tradycyjnymi pojęciami. Tymczasem musi ta przemiana nastąpić i utrwalić się,
                jako wynik ogólnego przekształcenia stosunków społecznych i międzynarodowych.
            </p>
            <p class="chapter-content">Idea narodowa w ścisłym tego słowa znaczeniu i ruchy narodowe są, jak wiemy,
                zjawiskiem bardzo świeżym w dziejach Europy. Interes narodu nie tak dawno zjawia się
                w polityce na miejsce interesu dynastii, hierarchii świeckiej lub duchowej itd. Jest to
                skutkiem nieuchronnym demokratyzacji ustroju politycznego i demokratyzacji kultury,
                czyli rozszerzenia jej na wszystkie warstwy społeczeństwa. W miarę jak źródło
                organizacji prawno-państwowej przenosi się od panującego do narodu, rządzącego się
                przez swych przedstawicieli, w miarę jak pod wpływem postępu oświaty wszyscy
                członkowie społeczeństwa stają się uczestnikami kulturalno-narodowego życia, jak pod
                wpływem postępu ekonomiczno-społecznego wzmacnia się spójność i wzajemne
                uzależnienie od siebie warstw i jednostek, składających się na naród, cały interes
                publiczny ześrodkowuje się na narodzie, na tej samoistnej organizacji społecznej, będącej
                źródłem instytucji politycznych i cywilizacyjnych, twórcą form życia, od których zależy
                materialny i moralny dobrobyt jednostki. Stąd patriotyzm, na który dawniej składało się
                z jednej strony na półfizjologiczne przywiązanie do ziemi, do dawnych warunków
                przyrodzonych, z drugiej zaś wierność królowi i przywiązanie do danej organizacji
                państwowej, w swej formie nowoczesnej coraz bardziej staje się wyłącznym
                przywiązaniem do swego społeczeństwa, do jego kultury, do jego ducha, do jego tradycji,
                zespoleniem się z jego interesami, bez względu na jedność lub rozdział polityczny, a nawet
                na terytorium.</p>
            <p class="chapter-content">Ten nowoczesny patriotyzm, a raczej nacjonalizm w szlachetniejszym tego słowa
                znaczeniu, najdalej jest posunięty w rozwoju tam, gdzie najstarszy jest samorząd
                polityczny społeczeństwa, mianowicie w Anglii. Podstawą jego – przywiązanie do
                angielskiego języka, zwyczajów, tradycji do instytucji angielskich i przejawów
                67
                angielskiego ducha, wyrazem zaś głównym obrona interesów angielskich zawsze i
                wszędzie oraz noszenie ze sobą Anglii po całym świecie, polegające na tym, że Anglicy tak
                bogatą mają indywidualność narodową i tak silnie są do niej przywiązani, że w drobnych
                nawet grupkach na obcym gruncie zdolni są sobie angielskie życie stworzyć i oprzeć się
                asymilującemu wpływowi otoczenia. W światlejszych umysłach ten patriotyzm czy też
                nacjonalizm angielski obejmuje nie tylko społeczeństwo samej Anglii, ale rozciąga się na
                wszystkich Anglików rozległego Imperium Brytyjskiego, dziś już nawet zaczyna się
                rozciągać na cały świat mówiący po angielsku, a więc i na nienawidzonych dawniej
                Amerykanów, czego świeżym, znakomitym objawem jest testament Cecila Rhodess</p>
            <p class="chapter-content">Skutkiem tych, mających swe głębokie źródła społeczne, przemian patriotyzm
                niemiecki, polegający na przywiązaniu do niemieckiego języka, kultury, tradycji itd.,
                wypiera stopniowo dynastyczne i terytorialne patriotyzmy saskie, bawarskie,
                wirtemberskie, ba, nawet już grozi poważnie austriackiemu. Budować cośkolwiek na
                separatyzmie lokalnych państewek niemieckich to znaczy budować na gruncie, który
                stopniowo spod nóg się usuwa.</p>

            <p class="tab" id="tab27">27</p>

            <p class="chapter-content">Tą samą drogą zjawia się patriotyzm polski na Śląsku, który od tylu wieków
                związek polityczny z Polską zerwał, a nawet zaczyna przebłyskiwać na Mazurach
                pruskich, obcych reszcie narodu zarówno przeszłością, jak wyznaniem.</p>
            <p class="chapter-content">W dawnej Polsce, skutkiem anomalii ustroju społecznego, a w następstwie
                politycznego, patriotyzm, który gdzie indziej polegał na wierności monarsze, na
                przywiązaniu do państwa i przejęciu się ambicjami państwowymi, zwyrodniał, ustępując
                miejsca nieograniczonemu przywiązaniu do swobód i przywilejów, zdolnemu szukać ich
                obrony u obcych przeciw własnemu państwu. Pod wpływem świeżych powiewów z
                Zachodu i świadomości niebezpieczeństwa, grożącego Rzeczypospolitej, coraz
                wyraźniejszej w światlejszych umysłach, zaczął się on odradzać – gdy państwo upadło.</p>
            <p class="chapter-content">Upadek Rzeczpospolitej i następujący po nim szereg walk o niepodległość stały się
                źródłem patriotyzmu porozbiorowego, będącego raczej określeniem stanowiska
                względem obcych rządów, niż względem własnego społeczeństwa, raczej negacją obcego
                panowania, niż pozytywną postacią przywiązania do własnego kraju czy narodu. Mieściła
                się w nim i tęsknota magnata za dawnym przywilejem i dawną anarchią, i poczucie
                potrzeby wolności osobistej; i aspiracje tych, co pisali na sztandarze: „za naszą i waszą wolność”
                7, a zarazem bóle i marzenia tego, który „patrzył na ojczyznę biedną, jak syn na
                ojca wplecionego w koło”, który kochał cały naród w jego przeszłych i przyszłych
                pokoleniach i chciał nim „cały świat zadziwić”.</p>
            <p class="chapter-content">Naturalnym porządkiem rzeczy z tej negacji obcych rządów i ucisku powinien się
                był wyłonić silny kierunek narodowy, patriotyzm, mający treść pozytywną, dążący,
                niezależnie od wypędzenia najeźdźców i pozbycia się niewoli, do stworzenia czegoś, do
                podźwignięcia narodu nie tylko dlatego, że jest on armią do walki o wolność. Objawów
                tego rodzaju patriotyzmu było niemało, z postępem czasu coraz więcej, ale nie zdołały się
                one zlać w prąd silny, górujący nad wszelakimi innymi i decydujący o kierunku narodowej
                polityki. Ta pozostała do ostatnich czasów tylko negacją niewoli, tylko walką o wolność, o
                ile nie usiłowała doprowadzić do pogodzenia się z niewolą. W przeciętnym patriocie
                siedział duch szlachcica, który wiedział, że mu odebrano wolność – chciał ją odzyskać i
                łączył się z innymi dlatego, że tego samego chcieli. Ojczyzna dla niego była tylko pewną
                sumą swobód: gdyby te swobody odzyskał, gdyby wywalczył niepodległość Polski,
                uważałby, że obowiązki jego względem kraju są raz na zawsze spełnione, że można na
                łonie wolnej ojczyzny spoczywać.</p>
            <p class="chapter-content">Przeszkodą do wytworzenia się pozytywnego patriotyzmu był z jednej strony brak
                ciągłości w rozwoju narodowej myśli, przerywanie się tradycji działań politycznych po
                każdej klęsce, z drugiej zaś powolny postęp ekonomiczno-społeczny i należenie głównego
                obszaru Polski do bardziej zacofanej organizacji państwowej, pozwalającej dłużej niż
                należało trwać w przestarzałych formach bytu i przestarzałych pojęciach.
            </p>
            <p class="chapter-content">Dzięki postępowym zmianom prawno-społecznym, a w dwóch zaborach i
                prawnopolitycznym, jakie w drugiej połowie zeszłego stulecia w kraju naszym zaszły, dzięki, z
                drugiej strony, dłuższej dobie pokoju po ostatnim powstaniu, warunki te gruntownie się
                zaczęły zmieniać, a pod wpływem tej zmiany zaczęła się nowa, twórcza praca w zakresie
                narodowej myśli.
            </p>
            <p class="chapter-content">Ostatnia walka o wolność, będąca właściwie tylko negacją niewoli w przeciętnych
                swoich przedstawicielach, skończyła się klęską. Po niej zapanowała negacja walki, a więc
                negacja negacji, wspierająca się hasłami pracy ekonomicznej itp., nie mającymi nic
                wspólnego z szerszą myślą narodową. Ale naród współczesny, zwłaszcza zaś naród, podlegający tak szybkiej
                jak nasz przeróbce wewnętrznej, nie może długo żyć bez
                aspiracji, bez myśli przewodniej, przyświecającej wszystkim jego pracom i walkom, bo
                warunki polityczne do nieustannej walki w takiej lub innej postaci nas zmuszają. Hasła
                patriotyczne musiały znów się odezwać, gromadząc koło siebie narastające
                społeczeństwu nowe, lepsze siły...
            </p>

            <p class="tab" id="tab28">28</p>

            <p class="chapter-content">Hasła te z początku były znów tylko negacją ucisku i niewoli: łączyło się z nimi
                wprawdzie nawoływanie do pracy wśród ludu, ale pracę tę bądź pojmowano wyłącznie,
                jako przygotowywanie armii do walki o niepodległość, bądź też traktowano je bez
                związku ze sprawą narodową, idąc niewolniczo za hasłami kosmopolitycznymi
                socjalizmu, przynoszonymi z zewnątrz. W nielicznych tylko mózgach uświadamiała się
                myśl twórczej pracy narodowej, pracy dla narodowej kultury przez pomnożenie
                uczestników kulturalnego życia polskiego, przez wprowadzenie w nie nowych
                pierwiastków ludowych. Z tych zaczątków jął się tworzyć nowy kierunek narodowy, nowy
                patriotyzm, stopniowo rozwijający program szerokiej pracy i walki narodowej, mający
                również doprowadzić do pozbycia się niewoli, do zdobycia niepodległości; niepodległość
                państwowa wszakże nie jest tu traktowana jako cel ostateczny, ale jako środek, jako
                najważniejszy warunek szerokiego narodowego rozwoju.</p>
            <p class="chapter-content">Przedmiotem tego patriotyzmu albo ściślej mówiąc nacjonalizmu, nie jest pewien
                zbiór swobód, które dawniej ojczyzną nazywano, ale sam naród, jako żywy organizm
                społeczny, mający swą na podstawie rasowej i historycznej rozwiniętą odrębność
                duchową, swą kulturę, swe potrzeby do języka, kultury, tradycji, na odczuciu potrzeb
                narodu jako całości, na zespoleniu się z jego interesami. Jego rola nie kończy się z bliższą
                lub dalszą chwilą odzyskania niepodległości – ta jest dla niego jedynie etapem, poza
                którym praca i walka trwa dalej, posiłkując się nowymi narzędziami, nową bronią.
                Jednostka tu nie występuje, jako walcząca o wolność jedynie – głównym jej celem jest
                rozszerzenie zakresu narodowego życia, pomnożenie materialnego i duchowego dobra
                narodu, zdobycie dla tej całości społecznej, do której należy, możliwie wysokiego
                stanowiska w szeregu ludów.
            </p>
            <p class="chapter-content">W tym nowoczesnym pojmowaniu patriotyzmu zmienia się całkowicie stosunek
                jednostki do narodu. Polega on na ścisłym związku jednostki ze swym społeczeństwem,
                na traktowaniu wszystkich jego spraw i interesów, jako swoje, bez względu na to, czy
                osobiście są one nam bliskie, na odczuwaniu jego krzywd nie tylko tam, gdzie nam one
                osobiście dolegają. Patriotyzm ten nie tylko obowiązuje do określonego stanowiska
                względem rządów zaborczych, względem ciemięzców narodu, ale nakazuje bronić dobra
                narodowego od uszczerbku przeciw wszystkim, którzy na nie czynią zamachy; zajmuje
                odporne stanowisko względem uroszczeń ruskich lub litewskich, przeciwdziała
                usiłowaniom rozkładowym żydowskim; zachowuj e się wrogo względem kierunków,
                starających się interesom klasowym, kastowym, wyznaniowym dać przewagę nad
                narodowymi; równolegle zaś przejawiać się musi w pracy twórczej, podnoszącej wartość
                narodu na wszystkich polach, przede wszystkim w pracy około zdobycia nowych sił
                narodowych przez wciągnięcie w sferę narodowego życia tych warstw, które w nim
                dotychczas udziału nie brały, około podniesienia wartości i wytwórczości narodu na polu
                ekonomicznym, cywilizacyjnym, około pomnożenia sił jego umysłowych, podniesienia
                poziomu moralnego itd. Wnosi on ze sobą poniekąd nową etykę, etykę obywatelskiego
                czynu, zwalczając wszelkie kierunki pseudoetyczne, polegające na negacji zła bez
                czynienia dobra, na doskonaleniu siebie w bezczynności, na uprawianiu łatwej
                moralności względem dalekich, obcych narodów przy niemoralnym stanowisku
                względem własnego itd.</p>
            <p class="chapter-content">Przeciw temu nowoczesnemu patriotyzmowi, czyli nacjonalizmowi, od chwili jego
                silniejszego zaznaczenia się w naszym życiu politycznym, podnoszą się głosy protestu,
                mające najróżnorodniejsze źródła.</p>
            <p class="chapter-content">Patrioci i demokraci starej daty, którzy się zżyli przez długie lata z pojęciem,
                że
                walka narodowa – to jedynie walka o wolność, że sprawa polska – to sprawa wszystkich
                uciśnionych, to nawet sprawa wszystkich ludów, uznają potrzebę walki z obcymi,
                zaborczymi rządami, ale nie mogą się pogodzić z myślą, żeby sprawa narodowa mogła
                wymagać użycia siły względem ludów, żeby dla jej dobra trzeba było narzucać coś innym
                wbrew ich woli. Dla nich np. walka Polaków z Niemcami jest tylko walką z rządem
                pruskim – nie chcą oni zrozumieć, że tu się odbywa wzajemna eksterminacja dwóch
                szczepów i że ostateczny rezultat tego procesu, niezależnego w znacznej mierze od
                usiłowań rządu pruskiego i akcji politycznej ze strony polskiej, kto wie czy nie zadecyduje
                o losach przyszłego państwa polskiego. Dla wielu z nich działalność patriotyczna
                sprowadza się do walki o niepodległość lub bezpośredniego jej przygotowywania:
                wszystkie sprawy dzisiejsze gotowi są regulować wyłącznie z tego stanowiska, co
                wytwarza zasadnicze przeciwieństwo z patriotyzmem nowszego pokroju. Gdy ostatni z
                każdej poszczególnej kwestii wymaga zajęcia stanowiska bezpośredniego korzystnego
                dla interesów narodowych, gdy na każdym punkcie stara się on o uczciwe narodowe
                zyski, bez względu na to, czy to kogokolwiek przyjaźnie czy wrogo względem Polski
                usposabia, gdy drogą tych dorobków i przez zaprawienie społeczeństwa do walki o nie,
                chce on naród wzmocnić, skonsolidować, uczynić zdolnym do wielkiej walki o rzecz
                najważniejszą, o państwową niepodległość – patriotyzm starej daty stara się raczej o to,
                żeby wszystkim zamieszkującym obszar dawnej Rzeczypospolitej zależało na jej
                odbudowaniu, żeby i nie-Polacy byli silnie zjednani dla idei niepodległej Polski; zjednać
                ich muszą, naturalnie, ci, którym o tę niepodległość zawsze najwięcej będzie chodziło, tj.
                Polacy, oni więc muszą robić koncesje na wszystkie strony, by nie zrażać do sprawy
                polskiej Rusinów, Litwinów, Żydów itd. Narodowcy nowej szkoły postępowanie takie
                uważają za zagradzanie sobie drogi do niepodległości, ich bowiem zdaniem państwo
                może stworzyć tylko naród zdrowy, silny, liczny, posiadający wydatną indywidualność,
                spójny i silnie do swej odrębności przywiązany; państwo polskie stworzy przede
                wszystkim naród polski, z rdzennie polskiej ludności złożony, polską żyjący kulturą; gdy
                zdobędzie on odpowiednią siłę na zewnątrz i wewnątrz, wtedy, w odpowiedniej chwili
                może jednać sobie koncesjami tych, których będzie potrzebował: wtedy ustępstwa te
                będą właściwie ocenione jako ustępstwa silnych, gdy dziś słaba Polska ustępstwami tylko
                rozzuchwala rozmaite żywioły przeciw sobie. Zresztą dzisiejszemu patriotyzmowi idzie
                zarówno dobrze o samoistność i siłę kultury polskiej, dla której, niezależnie od celów
                politycznych, na każdym kroku trzeba dziś pracować i walczyć.</p>

            <p class="tab" id="tab29">29</p>

            <p class="chapter-content">Pomimo tej głębokiej różnicy w pojęciach, patrioci starego pokroju stanowią
                najłagodniejszą opozycję przeciw nowemu nacjonalizmowi i nawet godzą się z nim często,
                widząc w nowym kierunku dalsze rozwinięcie swoich usiłowań, mające ten sam cel –
                niezawisłość ojczyzny, zdobycie lepszej, szczęśliwszej doli dla narodu.</p>
            <p class="chapter-content">Inaczej rzecz się ma z rozmaitymi pseudopatriotami, którzy, zasłaniając się
                względami na dobro ojczyzny, bronią się wszelkimi siłami od obowiązków względem niej,
                od drobnych, ale codziennych na jej rzecz ofiar. Dla tych patriotyzm starej daty jest o wiele
                dogodniejszy, można bowiem w imię jego uprawiać kult przeszłości, mówić o gotowości
                do wielkich poświęceń na przyszłość, „kiedy przyjdzie czas”, kiedy zbliży się na ogromną
                odległość dziś odsunięta chwila nowej walki, a w teraźniejszości „być Polakiem w sercu”,
                w życiu zaś spokojnie znosić niewolę, ucisk, krzywdy narodowe, osładzając je sobie
                „staraniem o dobrobyt ekonomiczny”. Ten pseudopatriotyzm jest bodaj najbardziej
                rozpowszechnionym sposobem traktowania spraw narodowych: widzimy go w
                rozmaitych sferach, przy najróżniejszych poziomach umysłowych, zjawia się w
                towarzystwie walczących ze sobą nawzajem poglądów i dążeń społecznych. Pozostanie
                on zawsze nieprzejednanym wrogiem takiego kierunku, który walkę narodową uznaje za
                sprawę bieżącą, który nakłada na każdego obywatela obowiązek stałego udziału w tej
                walce i w pozytywnej pracy narodowej, który, nie dając pola do deklamacji o gotowości
                do wielkich ofiar i poświęceń, wymaga mniejszych nie w słowach, lecz w czynach.</p>
            <p class="chapter-content">Skutkiem niskiego stopnia naszego uspołecznienia, które pod wpływem przemian
                społecznych od niedawna dopiero szybko postępuje, i to u dołu, u fundamentów
                społeczeństwa, skutkiem atomizacji społecznej, zaniku uczuć obywatelskich w
                warstwach dotychczas przewodnich pod wpływem braku życia politycznego w większej
                części kraju, pozostającym pod panowaniem rosyjskim, a braku idei narodowej w polityce
                dwóch pozostałych dzielnic; skutkiem wreszcie przeniknięcia do naszej sfery
                inteligentnej w ogromnej liczbie żywiołów obcych, głównie Żydów i skutkiem ich wpływu
                na szerokie koła inteligencji miejskiej – w społeczeństwie naszym, nawet wśród
                szlachetniejszej części jego warstwy oświeconej jest o wiele więcej kosmopolitów, niż
                nam się zdaje. Wielu z nich nawet nazywa się patriotami, uważając, iż do tego wystarczy
                odczuwać ucisk i być wrogiem niewoli. Zbyt słabo związani ze społeczeństwem, nie dość
                rozwinięci moralnie, żeby interes publiczny, interes społeczeństwa, do którego należą, za
                swój uznać i bronić go jak swego, a dostatecznie rozwinięci umysłowo, żeby zrozumieć
                brzydotę niespołecznego egoizmu, ratują się w ten sposób, iż zamiast bliskiego,
                konkretnego społeczeństwa stawiają sobie na ołtarzu oderwaną ludzkość i jej
                niepochwytnymi prawami i interesami, zamiast realnej wartości – fikcję, która nic w życiu
                nie zawadza, bo do niczego nie obowiązuje, a daje ładne ramy zwykłemu, przyzwoicie
                egoistycznemu obrazowi życia. Dla tych kosmopolitów rozmaitego typu, rozmaicie
                nazywanych, nacjonalizm jest kierunkiem wstrętnym. Ich instynkt samozachowawczy,
                nie mający nic wspólnego z instynktem samozachowawczym narodu, buntuje się
                przeciwko kierunkowi, który nakazuje obowiązki względem żywego organizmu nie zaś
                abstrakcji. Istota żywa, mówiąc trywialnie, potrzebuje jeść, podczas gdy abstrakcji
                etyczny kult wystarczy, ostatnia więc taniej kosztuje. W nieświadomej częstokroć obronie
                własnej przeciw społeczeństwu, przeciw interesom narodu, oburzają się oni na zasady
                niehumanitarne, na szowinizm, polski hakatyzm itd. Nie zawsze ten kosmopolityzm
                występuje w tak smutnej i zarazem śmiesznej, w tak fałszywej – świadomie lub
                nieświadomie – postaci, często jest on zwykłym, szczerym brakiem zdolności zrozumienia
                tych interesów społeczeństwa, które nie są bezpośrednim interesem jednostek. Ludzie ci
                rozumieją konieczność walki o wolność, bo sami jej potrzebują, odczuwają niewolę i ucisk
                na własnej skórze, ale nie rozumieją np. potrzeby ochrony chłopa polskiego na Podolu
                przed rutenizacją, bo im osobiście ona nie grozi.</p>
            <p class="chapter-content">Czynnymi i zorganizowanymi przeciwnikami nacjonalizmu są socjaliści. Będąc
                kosmopolitami z istoty swych poglądów społecznych, w licznym odłamie uznali oni
                aspiracje narodowe do niepodległości, oraz potrzebę walki z narodowym uciskiem,
                przejmując tym sposobem formalnie dążenia porozbiorowego patriotyzmu. Negacja
                ucisku i niewoli, aspiracje do niezależnego bytu politycznego, zwłaszcza w oderwanej
                postaci „rzeczypospolitej ludowej”, nie przeszkadzają im być socjalistami, od tego
                wszakże ani na krok nie można się posunąć dalej, nie można uznać antagonizmu
                kulturalnego, ekonomicznego i politycznego między ludami, nie można mówić o
                odrębności duchowej narodu i jego spójności wewnętrznej, o jedności dążeń całego
                narodu w rozległym zakresie, bo cóż by się stało z doktryną solidarności
                międzynarodowej proletariatu lub przewagi antagonizmów klasowych nad wszelkimi
                innymi?... Z drugiej strony niewygodnie jest przywiązywać znaczenie do odrębności
                kultury, charakteru, ducha narodowego – stronnictwu, które się opiera w znacznej mierze
                na obcym żywiole żydowskim, mającym swoją własną, niezmiernie wyraźną fizjognomię
                duchową. Toteż dla socjalistów współczesny nacjonalizm jest najbardziej nienawistnym
                ze wszystkich prądów myśli społecznej, biadają oni nad jego rozrostem i usiłują
                przedstawić to zjawisko jako zboczenie z drogi postępu, jako uwstecznienie moralne.</p>

            <p class="tab" id="tab30">30</p>

            <p class="chapter-content">Obok protestu świadomego, podnoszonego przez tych, co mają odmienny sposób
                politycznego myślenia, co z zasady wrogo są usposobieni do wszelkiego silniejszego
                ruchu narodowego, na silny opór natrafia nacjonalizm wśród szerszego, bezbarwnego
                politycznie ogółu, dzięki wybitnej bierności onego. Powyżej rozwijałem myśl, że
                przeciętny przedstawiciel inteligentnego ogółu polskiego jest istotą o wiele bierniejszą, o
                wiele mniej zdolną do wysiłku moralnego, niż przeciętny człowiek cywilizowany, nie
                biorąc nawet w rachubę takich wyjątkowo czynnych typów, jak Anglicy lub ich jeszcze
                przewyższający Amerykanie. Wskazywałem też, że natury bierne mają pociąg do
                poglądów społecznych, których przyjęcie nie wymaga wyjścia ze stanu spokoju – np.
                pogląd, stawiający społeczeństwu jako program na dziś ekonomiczne bogacenie się lub
                moralne doskonalenie się w swoich jednostkach, gdy zaś sumienie zbyt silnie im mówi, że
                z dzisiejszym stanem rzeczy pogodzić się nie można, gotowe są uznać potrzebę walki,
                najczęściej wielkiej, ale jednorazowej, z tym warunkiem, ażeby po niej koniecznie błogi
                spokój nastąpił. Dla tych natur potrzebna jest wiara w stan jakiejś nieruchomej
                szczęśliwości, czekającej ludzkość czy też dane społeczeństwo po wysiłku i walce. Marzą
                one o tym, że kiedyś, gdy przyjdzie chwila odpowiednia, naród zdobędzie się na wysiłek i
                pozbędzie się ciemięzców, ale za to potem nastąpi stan błogiego, niezamąconego spokoju,
                kiedy, według starego wyrażenia, można będzie spoczywać na łonie wolnej ojczyzny.
                Wielu marzy nawet o tym, żeby za jednym zamachem nie tylko ojczyznę oswobodzić, ale
                i uregulować wszelkie niedomagania społeczne, tak żeby po tym jednym wielkim wysiłku
                nastąpił stan powszechnej szczęśliwości, w którym ludzie nie będą potrzebowali niczego
                sobie życzyć, o nic się starać, w którym wszelkie wysiłki i walki będą niepotrzebne, a
                wrażliwość społeczna szlachetnej jednostki na żaden szwank nie będzie wystawiona.</p>
            <p class="chapter-content">Tymczasem postęp społeczeństwa polega na ciągłych wysiłkach i osiąganych przez
                nie zmianach, a postęp ludzkości tworzy się przez ciągłe współubieganie się między
                narodami, przez ciągłą walkę, w której tylko broń się doskonali. Walka jest podstawą
                życia, jak mówili starożytni. Narody, które przestają walczyć, wyrodnieją moralnie i
                rozkładają się.</p>
            <p class="chapter-content">Tym sposobem tu przeciwstawiają się sobie nawzajem dwa przeciwne sobie typy
                charakteru i rodzące się z nich dwa wyłączające się nawzajem ideały społeczne. Z jednej
                strony charakter bierny, z drugiej – czynny, z jednej – marzenie o szczęśliwym stanie
                społeczeństwa, w którym spokojnie zażywać będzie można wolności i innych dóbr
                ziemskich, z drugiej dążenie do jak najszerszego pola działania, do osiągnięcia warunków,
                w których naród będzie mógł rozwinąć wszystkie swe siły, wszystkie zdolności,
                zużytkować wszystkie naturalne zasoby do pracy dla postępu, dla wzbogacenia swej
                zbiorowej indywidualności, do walki z tymi, którzy mu na drodze stać będą. Jeden pogląd
                rodzi programy statyczne, mówiące, co się chce mieć, drugi dynamiczne – mówiące, co się
                chce czynić.
            </p>
            <p class="chapter-content">Ta potrzeba czynu, ten brak obawy i wstrętu do ciągłych walk i wysiłków, ta
                dynamiczność programowa – stanowią właśnie rys nowy w narodowym ruchu dzisiejszej
                doby.</p>
            <p class="chapter-content">Dla wielu umysłów podobnie pojęte stanowisko narodowe jest przeciwne
                zadaniom demokracji polskiej. Pogląd taki pochodzi stąd, że skutkiem niesamodzielności
                polskiego życia umysłowego i politycznego w ostatnim stuleciu, demokracja nasza w
                formułowaniu swych zadań szła niewolniczo prawie za demokracją
                zachodnioeuropejską, nie biorąc pod uwagę zasadniczej różnicy między naszym
                społeczeństwem a zachodnioeuropejskim pod względem tradycji i skłonności
                politycznych. Powyższe stanowisko narodowe jest przeciwne tylko zasadom liberalizmu
                zachodnioeuropejskiego, nie zaś zadaniom demokracji polskiej. To zaś jest wielka różnica.
                Żeby ją zrozumieć, trzeba się bliżej zastanowić nad istotą kierunków i stronnictw
                politycznych oraz ich stosunkiem do narodu i państwa.</p>
            <p class="chapter-content">Byt społeczny opiera się na tym, że jednostki poświęcają część swych osobistych
                interesów w różnej postaci na potrzeby ogólne. Opinia publiczna jest wyrazem przymusu
                moralnego w tym względzie, organizacją zaś przymusu fizycznego jest państwo. Im wyżej
                stoi opinia publiczna, im silniejszy jest przymus moralny ze strony społeczeństwa w
                zakresie obowiązków obywatelskich, tym nie mniej potrzeba przymusu fizycznego, tym
                mniej ma do roboty państwo, tym bardziej może być ograniczony zakres władzy
                państwowej. Z drugiej strony – i to się już stosuje w szczególności do naszego narodu –
                gdy państwo nie dba o interesy społeczeństwa, gdy nawet zachowuje się względem nich
                wrogo, cała przyszłość narodu leży w silnym rozwoju przymusu moralnego, w zdrowej i
                niewzruszonej opinii publicznej, narzucającej obowiązki obywatelskie tym, którzy do
                poczucia ich nie dorośli.
            </p>

            <p class="tab" id="tab31">31</p>

            <p class="chapter-content">Suma obowiązków obywatelskich, ilość interesów jednostki, które winny być
                poświęcone na rzecz narodu, nie jest wielkością stałą, musi ona być różna dla różnych
                narodów, pozostając w związku ze stopniem ich kultury, treścią życia wewnętrznego i
                trudnościami w stosunkach międzynarodowych; musi się zmieniać ciągle wraz ze zmianą
                warunków, w których dany naród żyje. Ścisłe i oczywiste dla wszystkich określenie jej,
                chociażby w najkonkretniejszej postaci sumy niezbędnych ciężarów i powinności
                względem państwa jest i prawdopodobnie pozostanie zawsze rzeczą niemożliwą. Dlatego
                to wszędzie część obywateli dąży do zmniejszenia powinności państwowych, gdy druga
                część, przeciwnie, stara się je zwiększyć; temu zaś podstawowemu zjawisku życia
                politycznego w sferze moralnej odpowiada istnienie dwóch tendencji: jednej,
                zwiększającej obowiązki narodowe, żądającej większych ofiar na rzecz narodowego
                interesu, drugiej zaś, ograniczającej te obowiązki w imię interesu i praw jednostki, w imię
                wolności osobistej, lub, jak się często mówi, zasad ogólnoludzkich. Wypadkową z
                działania tych dwóch sił, tych dwóch przeciwnych dążności, jest w polityce budżet
                państwa, a w życiu społecznym budżet moralny narodu. Jak od pierwszego zależy
                sprawność machiny państwowej, tak drugi decyduje o żywotności narodu i jego
                przyszłych losach</p>
            <p class="chapter-content">Gdybyśmy sobie wyobrazili państwo doskonałe, a więc państwo, czuwające
                wyłącznie nad interesami narodu, jako wspólnymi interesami wszystkich składających je
                jednostek, państwo, w którym interesy wszystkich obywateli jednakowo są ochraniane, a
                ciężary równomiernie rozłożone, to jednak w życiu wewnętrznym takiego państwa
                pozostałaby niezawodnie sporną kwestia zakresu władzy państwowej i obowiązków
                obywateli względem państwa. Wobec niemożności ścisłego określenia potrzeb państwa i
                narodu w każdej chwili, część obywateli dążyłaby do zwiększenia ofiar ze strony
                jednostek na rzecz całości, gdy druga część starałaby się zredukować te ofiary w obronie
                interesów i praw jednostki. Pierwsi utworzyliby stronnictwo, które według dzisiejszego
                mianownictwa można by nazwać narodowym, stronnictwu zaś drugich należałoby się
                miano liberalnego. Antagonizm tych dwóch partii utrzymywałby kraj w równowadze
                politycznej, chroniąc z jednej strony od niepotrzebnego i szkodliwego przerostu ciężarów
                publicznych, a równolegle zbytniego rozszerzenia władzy państwowej, które by
                tamowało normalny rozwój społeczny, z drugiej zaś – nie dopuszczając do nierozumnej
                przewagi interesów jednostek nad interesem zbiorowym, która by nieuchronnie
                prowadziła do upadku państwa i rozkładu społeczeństwa.
            </p>
            <p class="chapter-content">Na dzisiejsze życie polityczne państw europejskich składa się tyle różnorodnych
                czynników, antagonizmy wewnętrzne mają tyle rozlicznych źródeł, że sprawa stosunku
                jednostki do państwa schodzi częstokroć na plan drugi, czasem zaciera się zupełnie w
                programach. Zwłaszcza w ostatniej dobie wybujały silnie antagonizmy klasowe, mające
                swe źródło w nierównym stosunku państwa do rozmaitych warstw społecznych i w
                nierównomiernej tych warstw dojrzałości politycznej, przy rozszerzeniu na nich praw
                politycznych. Dzięki temu interes klasowy tak silnie zapanowuje w programach
                niektórych stronnictw, zwłaszcza opierających się na żywiołach młodszych politycznie i
                nie pojmujących jeszcze ogólnopolitycznych zagadnień, że zasadnicza kwestia stosunku
                jednostki do państwa zupełnie jest częstokroć ignorowana. Niemniej przeto wszędzie
                stronnictwa dają się przeważnie podzielić na dwie grupy, narodową i liberalną, pozostając
                w oznaczonym wyżej stosunku do narodu i państwa lub jego interesów. W krajach zaś
                najwyżej rozwiniętych politycznie, w których samorząd społeczeństwa ma dawną
                przeszłość, a formy bytu państwowego powstawały stopniowo, drogą samoistnego
                rozwoju, nie będąc przyniesionymi z zewnątrz, a stąd mniej lub więcej obcymi duszy
                narodu, w Anglii i Stanach Zjednoczonych, życie polityczne opiera się na antagonizmie
                dwóch tylko stronnictw – tu konserwatywnego i liberalnego, tam republikańskiego i
                demokratycznego. Jakkolwiek ten antagonizm stronnictw w obu krajach wytworzył się
                na gruncie spraw drugorzędnych i przez pewien czas nosił charakter całkiem specyficzny,
                to jednak drogą stopniowej ewolucji zamienił się on już w znacznej mierze w antagonizm
                między liberalizmem a nacjonalizmem, czyli, jak tam mówią, imperializmem. Zwłaszcza
                można to powiedzieć o stronnictwach Anglii, tego kraju, który wytworzył samoistne
                normy życia politycznego, przejęte dziś przez całą Europę. Postęp jej polityczny polega na
                kolejnym przychodzeniu do władzy stronnictwa liberalnego i konserwatywnego, które
                słuszniej byłoby nazwać narodowym, bo nie okazuje ono dziś wstrętu do reform
                wewnętrznych i czasem idzie w nich nawet dalej od liberałów. Główna różnica między
                tymi stronnictwami polega na tym, że liberałom idzie przede wszystkim o prawa
                obywateli wobec Państwa, o to, by nie byli oni narażeni na wielkie ofiary dla państwa i
                dalszych interesów narodowych, gdy konserwatyści bronią interesów państwa, rozwijają
                politykę szerokich aspiracji narodowych kosztem dobrowolnych i przymusowych ofiar ze
                strony obywateli. Dlatego właśnie Polityka zagraniczna gabinetów konserwatywnych w
                Anglii odznaczała się zawsze siłą i konsekwencją, gdy przyjście do władzy stronnictwa
                liberalnego sprowadzało w sprawach zagranicznych chwiejność i skłonność do ustępstw.
                Toteż, jeżeli Anglia jest dziś krajem pierwszym pod względem swobód obywatelskich, jest
                to przede wszystkim zasługą liberałów angielskich, którym nie bardzo przeszkadzali
                konserwatyści; panowanie zaś swoje we wszystkich częściach świata i na wszystkich
                morzach, szeroką kolonizację, liczne rynki zbytu i rozpowszechnienie języka angielskiego
                zawdzięcza ona przede wszystkim konserwatystom, którym nie bardzo przeszkadzało
                stronnictwo liberalne.</p>
            <p class="chapter-content">Przyzwyczailiśmy się w Europie do faktu, że na ogół stronnictwa konserwatywne
                bronią zasad narodowych, popierają silną politykę zewnętrzną, głosują za większymi
                ciężarami państwowymi itp., gdy, przeciwnie, żywioły postępowe, demokratyczne,
                wywieszają hasła liberalne, bronią jednostek przeciw państwu, starają się o rozszerzenie
                swobód wewnętrznych, o zredukowanie aspiracji państwowych na zewnątrz, o
                zmniejszenie ciężarów. Nawet w sferze idei z nowoczesnymi prądami demokratycznymi
                łączyło się do niedawna zawsze stanowisko odporne względem szerszych aspiracji
                narodowych, względem etyki, biorącej za punkt wyjścia interes narodowy itd., i dopiero
                w ostatnich czasach zaczynają się zaznaczać wśród demokracji silne prądy
                nacjonalistyczne, jeszcze niedostatecznie uświadomione, nie uwolnione jeszcze
                częstokroć od mącących je tradycyjnych sojuszów, niemniej przeto zapowiadające szeroki
                wzrost w przyszłości. Na ogół wszakże pozostaje dotychczas oczywistym fakt, że,
                podzieliwszy stronnictwa różnych krajów na dwie grupy – narodową i liberalną, w
                pierwszej znajdujemy przede wszystkim stronnictwa konserwatywne, w drugiej zaś –
                demokratyczne.
            </p>

            <p class="tab" id="tab32">32</p>

            <p class="chapter-content">Przyczyny tego faktu są niejednorodne. Pierwsza leży w tym, że państwa
                dzisiejszego nie można utożsamiać z narodem. Dzisiejsze państwo konstytucyjne,
                stanowiąc przejście od absolutyzmu do demokracji, coraz bardziej staje się organizacją
                zarządu i obrony interesów narodowych, ale dalekie jest jeszcze od równomiernego
                uwzględnienia interesów wszystkich warstw i daje przewagę jednym nad drugimi.
                Skutkiem tego jedne żywioły społeczne – te właśnie, na których się opierają stronnictwa
                zachowawcze – więcej są zainteresowane w przedsięwzięciach państwa i więcej im zależy
                na jego sile, gdy inne w rozluźnieniu organizacji państwowej widzą zniesienie
                przywilejów i poprawę swego bytu. Z drugiej strony, stronnictwa zachowawcze opierają
                się na żywiołach, mających dawniejszą przeszłość polityczną i wyższą polityczną kulturę,
                co czyni je zdolniejszymi do zrozumienia skomplikowanych zadań państwowych i
                narodowych, gdy dla młodych, niedojrzałych dostatecznie i nie oświeconych żywiołów
                społecznych, które, występując na widownię politycznego życia, stanowią podstawę
                stronnictw demokratycznych, interesy narodowe nie są dość namacalne, nie dość
                bezpośrednie, a nazbyt skomplikowane, żeby je łatwo było zrozumieć i do nich się
                przywiązać. Widzimy też, że w miarę, jak wzrasta oświata młodszych warstw
                społecznych, interes narodowy zaczyna wśród nich zyskiwać gorętszych i szczerszych
                obrońców niż wśród warstw dawniej uprzywilejowanych.</p>
            <p class="chapter-content">Najważniejszym faktem, na który tu musimy zwrócić uwagę, jest, że żywioły
                starsze społecznie, na których opierają się stronnictwa zachowawcze, wychowane zostały
                w Europie w szkole absolutyzmu, który drogą przymusu nauczył je przyznawać pierwsze
                miejsce interesowi państwowemu, wytwarzając w tym kierunku nałóg, odbijający się po
                dziś dzień na ich polityce. Z postępem czasu, nałóg ten, co prawda, słabnie, zwłaszcza że
                w miarę demokratyzacji państwa warstwom tym coraz trudniej utożsamiać swój interes
                z państwowym: nawet tak do niedawna karny państwowy żywioł, jak agrariusze pruscy,
                77
                czynią dziś swe stanowisko wobec państwa zależnym od zaspokojenia ich żądań,
                podyktowanych przez interes klasowy.</p>
            <p class="chapter-content">To stanowisko rozmaitych warstw i stronnictw w krajach europejskich względem
                państwa i interesu narodowego – stanowisko zresztą ulegające dziś, z postępem oświaty
                i kultury politycznej, szybkiemu przeobrażeniu, skutkiem braku naszej samoistności
                umysłowej w polityce przenoszone było i jest, w znacznej mierze bez żadnej zmiany, do
                naszego kraju. Odbywało się to przez cały ciąg dziejów porozbiorowych: demokracja
                nasza, pozostająca w ścisłych stosunkach z demokracją europejską, zawsze miała
                charakter liberalny, wysuwała na pierwszy plan ideały wolności, jakkolwiek konieczność
                zmuszała ją do walki przede wszystkim o państwo polskie. W okresie popowstaniowym,
                w którym antynarodowy system wychowania publicznego dał Polsce pokolenie najmniej
                samodzielne umysłowo, jakie kiedykolwiek po rozbiorach posiadała, szablony
                europejskie do takiego stopnia zostały przeniesione na nasz grunt przez socjalistów, że
                patriotów marzących o niepodległej Polsce lub choćby broniących się przed wpływami
                rosyjskimi, porównywano do rządowych stronnictw w Niemczech, nazywano
                szowinistami, odsądzano od czci i wiary. Dziś jeszcze pomimo wpływu nowej myśli
                narodowej, wielu ludzi ma głębokie przekonanie, że prawdziwa demokracja nie może
                dbać o takie rzeczy, jak interes narodowy, że do niej należy tylko walczyć o wolność, o
                swobody, przeciwdziałać szerokim aspiracjom narodowym i państwowym. Wielu tzw.
                patriotów, którzy pragną odbudowania państwa polskiego, wysila sobie już dziś myśl,
                jakby najbardziej ograniczyć władzę tego państwa, którego nie ma, a którego zdobycie nie
                jest tak proste i łatwe, jak to się zdaje rozmaitym, wykarmionym broszurkami „mężom
                stanu”.</p>
            <p class="chapter-content">Cały ten dotychczasowy kierunek demokracji polskiej był drogą fałszywą; jej
                liberalizm polityczny był w połowie naleciałością obcą, niewywołaną potrzebami kraju,
                w połowie zaś dziedzictwem zboczeń politycznych naszego rozwoju dziejowego.
            </p>
            <p class="chapter-content">Myśmy nie powinni byli przejmować stanowiska demokracji europejskiej
                względem idei narodowej i państwowej, bo zarówno położenie nasze, jak charakter
                społeczeństwa, był całkiem odmienny. Nie stanowi tu wcale najważniejszej różnicy to, że
                po rozbiorach zostaliśmy narodem bez państwa, żeśmy tedy mieli za zadanie stworzyć
                państwo, a nie walczyć z nim w celu ścieśnienia jego władzy, jak demokracja europejska.
                O wiele ważniejszą różnicę widzieć trzeba w charakterze politycznym narodu naszego,
                będącym źródłem upadku państwa.
            </p>
            <p class="chapter-content">Nasza nienormalność polityczna polegała:</p>
            <p class="chapter-content">1. na braku żywiołów uzdolnionych do życia politycznego poza stanem
                szlacheckim</p>
            <p class="chapter-content">2. na tym, że szlachta, mając wyłączny przywilej rządów, wolna od
                współzawodnictwa z innymi żywiołami, zwyrodniała politycznie, zatraciła
                poczucie interesu państwowego.</p>

            <p class="tab" id="tab33">33</p>

            <p class="chapter-content">Gdy gdzie indziej odpowiednie żywioły, tresowane w szkole absolutyzmu,
                nawykały do poddawania się względom państwowym, nasza szlachta odznaczała się
                skrajnym liberalizmem politycznym, przeciwstawiała siebie państwu, broniła (w końcu z
                wielką łatwością) interesów swoich przeciw interesom państwa, stała na straży swobód.
                Ponieważ nie było żywiołu państwowego, który by wytworzył przeciwwagę dla
                liberalizmu szlachty, który by państwa przeciw niej bronił, zabrakło nam równowagi
                politycznej, niezbędnej dla normalnego rozwoju państwowego, i w rezultacie przyszedł
                upadek Polski.</p>
            <p class="chapter-content">Ze zrozumienia przyczyn upadku winien był powstać program polityczny tych,
                którzy dążyli do odbudowania Rzeczypospolitej. Zdrowe też moralnie i samoistne
                umysłowo pokolenie, wychowane w atmosferze odrodzenia wewnętrznego drugiej
                połowy XVIII stulecia, mając przed oczyma resztki konkretnego państwa polskiego,
                przykuwające umysł do ziemi i nie pozwalające mu bujać w sferze oderwanych doktryn,
                od razu trafiło we właściwy kierunek. Konstytucja Trzeciego Maja jest wyrazem dwóch
                zasadniczych dążeń prawdziwie polskiego stronnictwa reformy, które nie z miana tylko
                było patriotycznym: pierwszym z nich było rozszerzenie praw politycznych, powołanie
                do życia politycznego nowych żywiołów, dające stronnictwu reformy charakter
                demokratyczny; drugim – zwiększenie powinności obywatela względem państwa,
                wzmocnienie rządu, ustalenie dynastii, słowem, reakcja na monstrualny liberalizm
                polityczny społeczeństwa szlacheckiego, dająca stronnictwu charakter państwowy, a jak
                byśmy dziś powiedzieli – narodowy</p>
            <p class="chapter-content">Targowica była tak dobrze protestem przeciw demokratyzacji społeczeństwa – w
                imię przywileju, jak przeciw wzmocnieniu państwa – w imię swobód obywatelskich. To
                był właściwy, wynikający z całego dziejowego rozwoju i z wytworzonego przezeń typu
                stosunków antagonizm: z jednej strony konserwatyzm, wyrażający się w
                arystokratyczno-szlacheckim liberalizmie politycznym Targowicy, z drugiej ruch
                postępowy, reformistyczny, ożywiony silnym duchem demokratycznym i narodowopaństwowym, utrwalonym w
                świetnym pomniku ustawodawstwa polskiego – w
                Konstytucji Trzeciego Maja.</p>
            <p class="chapter-content">Zdawałoby się, że antagonizm ten powinien był stanowić tło dla rozwoju prądów
                politycznych polskich z XIX stulecia. Zdawałoby się, że duch narodowo-państwowy,
                ożywiający patriotów Sejmu Czteroletniego powinien był się wzmocnić w
                demokratycznych patriotach XIX stulecia, wobec całkowitego upadku Rzeczypospolitej i
                potrzeby jej odbudowania, a właściwie zbudowania nowego państwa. I tak byłoby
                niezawodnie, gdyby nasze ruchy demokratyczno-patriotyczne posiadały samoistność i
                realizm, czerpiący programy bezpośrednio z życia, jego potrzeb i niedomagań. Ale
                demokratyzm nasz w XIX wieku stał się poniekąd filią ogólnoeuropejskiego
                demokratyzmu, tamten zaś z natury rzeczy odznaczał się przede wszystkim wybitnym
                politycznym liberalizmem, bo musiał walczyć z absolutyzmem lub jego żywymi
                tradycjami. I choć życie stawiało naszym demokratom za pierwsze zadanie walkę z
                tradycjami nierządu, ze szlacheckim liberalizmem, stworzenie silnej idei państwowości
                polskiej, wyrobienie w członkach społeczeństwa zdolności podporządkowania swych
                potrzeb, widoków i upodobań interesowi narodowo-państwowemu, bez czego nie ma
                możności stworzenia zdolnej do życia organizacji państwowej, zwłaszcza w tak ciężkich
                warunkach walki, w jakich znalazła się Polska – oni poszli w kierunku przeciwnym i,
                walcząc o niepodległość państwową Polski, nosili w duszach ideały antypaństwowe,
                wykarmione na liberalizmie demokracji europejskiej.</p>
            <p class="chapter-content">Jeden z humorystów naszych w żartobliwym felietonie kiedyś powiedział, że
                Trzeci Maj zszedł do grobu bezpotomnie. Jest w tym głęboka prawda. Naród
                instynktownie odczuwał wartość tej wielkiej daty i rocznica Konstytucji stała się świętem
                niezapomnianym, ale stronnictwa demokratyczne polskie, uległszy wpływom obcym, nie
                poszły wskazaną przez swych poprzedników drogą. Skutkiem tego idea niepodległości
                stopniowo zwyrodniała: największymi bodaj wrogami jej stali się dziś ci, co najgłośniej o
                niej mówią – bo kto powiada, że chce niepodległej Polski, ale zastrzega się, że musi ona
                być koniecznie rzecząpospolitą socjalistyczną, lub obraża się na myśl, że Polska mogłaby
                mieć swych żandarmów, policję, więzienia, że mogłaby się opierać na bagnetach i
                panować nad kimś, co sobie nie życzy jej panowania, ten sobie drwi z idei niepodległości.
                Takich, co wolą obce panowanie niż silny rząd własny, jest w Polsce o wiele więcej, niż się
                może zdawać, i niejeden z tych, co szczerze przeklinają pamięć Targowicy, jest sam w
                istocie przekonań swoich w połowie przynajmniej targowiczaninem.</p>
            <p class="chapter-content">Żywioły społeczne konserwatywne, na gruncie porównywania stosunków naszych
                z obcymi i badania przyczyn upadku Polski z jednej strony, z drugiej zaś pchane potrzebą
                szukania oparcia w rządzie dla swego społecznego stanowiska, poczęły w końcu rozumieć
                wadliwość tradycyjną życia politycznego polskiego, polegającą na braku silnej idei
                państwowej. Z ich łona wyszła szkoła krakowska, kładąca silny nacisk na ten brak w
                studiach historycznych. Nie wyciągnęła ona wszakże z tych studiów wniosku o potrzebie
                idei narodowo-państwowej polskiej, bo antydemokratyczne stanowisko i widoki na
                bezpośrednie korzyści stanowe oraz na krótką metę mierzący realizm polityczny
                nakazały jej szukać oparcia w rządzie istniejącym, aktualnym, a więc obcym. Państwowy
                charakter żywiołów zachowawczych wyraził się pod wpływem tej szkoły w
                bezwzględnym lojalizmie austriackim, przerobionym następnie na trójlojalizm, który w
                ostatnich czasach zwolnił się stopniowo z obowiązków względem Prus i usiłował się
                przekształcić na obowiązujący wszystkich Polaków lojalizm rosyjski.</p>

            <p class="tab" id="tab34">34</p>

            <p class="chapter-content">Gdy konserwatyzm polski, który swego czasu wezwał obcej pomocy przeciw
                własnemu państwu – w imię wolności szlacheckiej, w imię politycznego liberalizmu, dziś,
                stanąwszy na gruncie obcej państwowości, usiłuje zatrzeć w duszy narodu wszelki ślad
                polskiej idei państwowej, a co za tym idzie i narodowej – bo fikcją jest, że naród zrośnięty
                z obcą państwowością, może zachować coś więcej ponad odrębność plemienną –
                demokracja nasza, uważając się od dawna za gałąź demokracji europejskiej, idąc śladami
                tamtej, walczy z polską ideą narodowo-państwową w imię liberalizmu nowoczesnego.
                Jednocześnie w szerokich sferach społeczeństwa przetrwała z czasów Rzeczypospolitej
                tradycja narodowej abnegacji, czuwania nad interesem osobistym przeciw publicznemu,
                niezdolności do oddawania ojczyźnie tego, co się jej należy, przedkładania obcego
                przymusu państwowego nad dobrowolne ofiary na rzecz własnego interesu narodowego.
                I oto, po stu latach z górą niewoli i walk o wolność, stanęliśmy u progu dwudziestego
                stulecia nie uleczeni z historycznej choroby, z braku równowagi, czyniącej naród zdolny
                do państwowego życia i szerokiego narodowego rozwoju, równowagi, wynikającej
                wszędzie z antagonizmu dwóch kierunków, któreśmy na początku nazwali narodowym i
                liberalnym, a u nas niemożliwej z powodu braku silnego kierunku narodowego.</p>
            <p class="chapter-content">Nienormalna ewolucja polityczna Polski historycznej włożyła na żywioły
                postępowe, dążące do odrodzenia narodu przez zreformowanie jego życia, obowiązek
                większej niż gdzie indziej pracy nad istotną demokratyzacją narodu, polegająca na
                przygotowywaniu szerokich mas do narodowego i politycznego życia, a z drugiej strony
                stworzenia silnego kierunku narodowego, dążącego do zwiększenia obowiązków
                jednostki względem społeczeństwa, budzącego przywiązanie do interesu narodowego
                polskie aspiracje państwowe. Zadania tego demokracja polska w pierwszej połowie nie
                podjęła w należytej rozciągłości, często zbaczając z właściwej drogi, w drugiej zaś nie
                tylko nie spełniła go, ale przez zapomnienie tradycji Sejmu Czteroletniego oddaliła jego
                spełnienie.</p>
            <p class="chapter-content">Z tego stanowiska na rzecz patrząc, dzisiejsze wystąpienie na widownię naszego
                życia nowego ruchu politycznego, organizującego się w stronnictwo demokratycznonarodowe, pracujące wśród
                mas nad ich oświatą i podniesieniem kultury politycznej, z
                drugiej zaś strony stojące silnie na gruncie interesu narodowego i starające się wytworzyć
                w duszy narodu pierwiastki niezbędne do polskiego życia państwowego, uważać należy
                jako zjawisko nadzwyczaj doniosłe, jako nawrócenie do przerwanej tradycji Trzeciego
                Maja i samorzutne wejście na właściwą drogę rozwoju myśli politycznej. Na szybki zaś
                rozwój tego ruchu należy patrzeć, jako na skutek głębszych przeobrażeń w istocie samego
                społeczeństwa, wytwarzania się w nim nowych sił, zdrowych duchowo, instynktownie
                odczuwających najistotniejsze potrzeby narodu.</p>
            <p class="chapter-content">To jest ogólny wyraz polityczny tego nowego ruchu, który powstał z obudzenia się
                w dzisiejszej Polsce silniejszego poczucia narodowego, z pierwszego uwydatnienia się
                pierwiastków czynnych w polskim charakterze.</p>
            <p class="chapter-content">Ogół polski powinien sobie dobrze uświadomić charakter tego kierunku
                politycznego i jego znaczenie. Polityka nie jest specjalnością, interesującą tylko tych,
                którzy się jej z zawodu oddają. Niewielu jest ludzi mających uzdatnienie na działaczów
                politycznych, ale każdy ma obowiązek być czynnym obywatelem, znającym stan spraw
                politycznych swego kraju i wpływającym na ich bieg w miarę sił swoich. I wszyscy są za
                bieg tych spraw odpowiedzialni.</p>
            <p class="chapter-content">Bezczynność polityczna nigdy nie uwalnia od odpowiedzialności za klęski
                spadające na naród z powodu czynów niedojrzałych i lekkomyślnych, bo wtedy jest się
                odpowiedzialnym za to, że się w ważnej chwili dziejowej nic nie robiło. Gdybyśmy nawet
                uznawali, że ostatnie powstanie nie przyniosło krajowi nic prócz nieszczęścia, to któż ma
                prawo jego twórcom złorzeczyć? Czy ci, którzy w tak doniosłej chwili narodowego życia
                z założonymi rękami patrzyli na to, co się w kraju działo?, czy ci, co bierni dali się unosić
                ogólnej fali? czy ci wreszcie, co próbowali działać w innym kierunku, ale działali tak słabo
                lub nieumiejętnie, że usiłowania ich przeszły bez śladu?...</p>
            <p class="chapter-content">Społeczeństwa politycznie bierne zwykle pozostawiają małej garstce ludzi
                kierowanie losami kraju, a później na nich zwalają odpowiedzialność za wszystko, co się
                stało, zwłaszcza za niepowodzenia. Tymczasem za każdy wypadek dziejowy
                odpowiedzialne jest całe pokolenie, które było jego sprawcą lub świadkiem, o tyle,
                naturalnie, o ile jedno pokolenie może na bieg dziejów wpłynąć. Wprawdzie
                odpowiedzialność jednostek i grup wzrasta w miarę wzrostu wywieranego wpływu, ale
                gdy wpływ się dostał nie dość zdolnym lub nie dość sumiennym, wszyscy są
                odpowiedzialni za to, że mu ulegali lub pozwalali go wywierać.</p>
            <p class="chapter-content">Na pytanie: co to jest dojrzałość i zdolność polityczna społeczeństwa? – można
                odpowiedzieć, że jest to stopień udziału przeciętnego obywatela w sprawach ogólnych i
                jego poczucia odpowiedzialności za to, co się w kraju dzieje.</p>
            <p class="chapter-content">Ludzie, zastosowujący swoje poglądy na historię i sprawy narodowego bytu do
                swego lenistwa i tchórzliwości, do bierności swego charakteru, mają poczucie, że poglądy
                takie są możliwe tylko wtedy, gdy się z boku, bezczynnie na sprawy polityczne patrzy.
                Żaden z nich nie umiałby być konsekwentnym, gdyby mu przyszło odpowiedzieć na
                pytanie: jak według niego społeczeństwami powinno się rządzić, naturalnie – w granicach
                możliwości? Radzą sobie oni wobec tej trudności w sposób bardzo prosty – powiadają
                mianowicie, że polityka w ogóle jest nikczemnością. Ta opinia w naszym zwłaszcza
                społeczeństwie bardzo jest rozpowszechniona. Ale polityka nie jest niczym innym, jak
                zbiorem czynności regulujących sprawy miasta, kraju, narodu, sprawy ogólne
                społeczeństwa, tak ją już rozumieli przed dwudziestu kilku wiekami ci, co ten wyraz
                stworzyli, i dziś nikt jej nie może rozumieć inaczej. Czyż więc opinia, że kierowanie tymi
                sprawami jest rzeczą wstrętną w swej istocie, nie jest moralnym powrotem do stanu
                pierwotnego, do czasów jaskiniowych, kiedy człowiek nie miał żadnych interesów
                ogólnych, społecznych, kiedy nie potrzebował polityki?... Nasze odrodzenie narodowe
                musi przynieść ze sobą nie tylko tę zmianę, że się rozpocznie okres silnej akcji politycznej
                w duchu narodowym, ale również, że akcja ta będzie popierana i kontrolowana przez cały
                myślący ogół polski.</p>
        </div>

        <h1 class="section-title" id="#12">Zagadnienia narodowego bytu</h1>

        <div class="chapter-container" id="12">
            <p class="chapter-content">Powierzchnia ziemi nie jest muzeum do przechowywania okazów etnograficznych
                w porządku, całości, każdego na swoim miejscu. Ludzkość idzie szybko naprzód, a w
                wyścigu narodów każdy z nich powinien jak najwięcej zrobić dla postępu, cywilizacji, dla
                podniesienia wartości człowieka. Narody, w dążeniu do wydobycia z siebie największej
                energii, do wytworzenia największej sumy życia swego typu, napotykając na drodze
                szczepy bez indywidualności, bez zdolności twórczych – twórczych jako ludy a nie
                jednostki – bez danych do wzięcia udziału na swój rachunek w życiu dziejowym,
                wchłaniają je, wciągają w życie swojego typu, zużytkowując jako materiał dla swojej siły
                twórczej.
            </p>
            <p class="chapter-content">Tak jest i tak być powinno. Gdyby istniały jakieś prawa międzynarodowe
                ochraniające każdy szczep na zajmowanym przezeń terytorium, zabezpieczające mu
                możność urządzenia się jak mu się podoba, bez względu na to, czy postępuje, czy stoi w
                miejscu, czy się wreszcie cofa w kulturze, moglibyśmy dojść do posiadania w środku
                Europy zatrzymanych w rozwoju, półbarbarzyńskich ludów, stanowiących tamę dla
                cywilizacji. Boć przecie ciągłe doskonalenie się i postępowanie nie jest właściwością
                przyrodzoną człowieka – większość dzisiejszego zaludnienia ziemi stoi w miejscu, nie
                posuwając się naprzód wcale. I najważniejszym bodaj czynnikiem postępu jest
                współzawodnictwo, potrzeba ciągłego doskonalenia broni, służącej do ochrony własnego
                bytu.</p>
            <p class="chapter-content">W miarę wzajemnego zbliżania się ludów, w miarę zacieśniania się stosunków
                międzynarodowych, nacisk jednych ludów na drugie nie zmniejsza się, ale przeciwnie
                zwiększa, bo im więcej jeden naród ma z drugim stosunków, tym bardziej musi mu zależeć
                na tym, żeby tamten w organizacji życia, jego środków, komunikacji, bezpieczeństwa
                publicznego itd. dosięgał pewnego poziomu. Ludy więc muszą albo same tworzyć
                cywilizację, albo są do pracy cywilizacyjnej zaprzęgane przez inne, i wtedy budują według
                cudzego planu. A ponieważ dla ludów nie ma egzaminów z postępów w kulturze i nie ma
                trybunałów, mogących wyrokować o ich cywilizacyjnej wartości, przeto jedynym,
                jakkolwiek – trzeba to przyznać – bardzo niedoskonałym kryterium przydatności ludu do
                pracy dla powszechnego postępu, jego zdolności do samoistnego tworzenia wyższych
                form życia pozostaje współzawodnictwo, pozostaje to – czy naród umie w walce z innymi
                zdobyć i utrzymać samoistny byt polityczny i kulturalny.</p>
            <p class="chapter-content">Jest to filozofia narodowej walki i ucisku ... Może. Ale cóż, jeżeli ta walka i
                ten ucisk
                są rzeczywistością, a powszechny pokój i powszechna wolność fikcją? ... Trzeba mieć
                odwagę spojrzeć prawdzie w oczy.
            </p>
            <p class="chapter-content">Więc Niemcy i Moskale są w prawie robienia tego, czego się względem nas
                dopuszczają? Więc nie jesteśmy ofiarami niesprawiedliwości i gwałtu? ... I cóż z tego, że
                my się mamy za ofiary, jeżeli ani nasi wrogowie, ani ci, co się z boku przyglądają naszej
                walce, nic sobie z naszej opinii nie robią. A jeżeli nawet zgodzimy się na wyraz, jeżeli się
                uznamy za ofiary, to przecie wszędzie, gdzie jest życie, są ofiary i nigdy się bez nich nie
                obejdzie.
            </p>
            <p class="chapter-content">Przyznam się, że mam wstręt do oskarżania Niemców i Moskali. Powiem więcej:
                jeżeli się nie łudzę, to przestałem ich nawet nienawidzić. Inna rzecz, że nie lubię Niemców,
                że wstrętny lub śmieszny mi jest pod wielu względami ich samolubny typ życia, ich sposób
                czucia i myślenia, że budzi we mnie częstokroć politowanie ich brutalna naiwność, ale z
                drugiej strony mam ogromny szacunek dla ich energii, karności, zdolności
                organizacyjnych, a przede wszystkim dla ich konsekwencji, która jest głównym
                przymiotem prawdziwie dojrzałego, męskiego umysłu, a która u nas jest białym krukiem.
                Mam pogardę dla Moskali za ich azjatycką skłonność niszczycielską, za tę
                bezceremonialność, z jaką tratują po niwach wiekowej pracy cywilizacyjnej, za tę
                wschodnią nieodpowiedzialność przed własnym sumieniem, która w każdej sprawie
                pozwala mieć dwa oblicza, ale czasem mi się zdaje, że nawet oni mają więcej odwagi, gdy
                idzie o uznanie bolesnej prawdy i wyciągnięcie z niej bezpośrednich wniosków. Poza tym
                jedni i drudzy są mi obojętni: ich czyny o tyle tylko mię interesują, o ile są w jakimkolwiek
                związku z losami naszego narodu, o ile nam wyrządzają szkodę lub zapowiadają korzyść
                przez osłabianie ich samych.
            </p>

            <p class="tab" id="tab35">35</p>

            <p class="chapter-content">Nie chcę przez to powiedzieć, że nie jestem zdolny do nienawiści lub nie uważam
                ją za niskie uczucie. Ten, kto naprawdę umie kochać, umie i nienawidzić.</p>
            <p class="chapter-content">Nienawidzę ludzi nikczemnych, bez względu na to, czy są Niemcami, Moskalami,
                czy moimi własnymi rodakami, a może najwięcej w ostatnim wypadku. Nienawidzę
                nauczycieli, którzy, mając z powołania swego obowiązek uczyć i wychowywać młodzież,
                znęcają się nad nią, zabijając jej siły fizyczne w zarodku, znieprawiają ją moralnie,
                powstrzymują lub wypaczają jej rozwój umysłowy. Nienawidzę sędziów, którzy miast
                czynić sprawiedliwość, nadużywają prawa do obrony tych lub innych interesów, do
                prześladowania politycznych przeciwników. Nienawidzę urzędników, którzy, będąc
                organami machiny państwowej, powinni ułatwiać organizację życia i przyczyniać się do
                jego postępu, a tymczasem pracują nad unicestwieniem najlepszych wysiłków, nad
                powstrzymywaniem a nawet cofnięciem życia w jego rozwoju. Nienawidzę duchownych,
                którzy postawieni dla podnoszenia ludu moralnie i zaopatrzeni w tym celu w tak potężne
                środki, jak konfesjonał i kazalnica, używają ich na rzecz bieżących interesów politycznych.
                Postępowanie ich wszystkich poczytuję w większej lub mniejszej mierze za taką samą
                zbrodnię, jaką byłby czyn lekarza, który wezwany do chorego, znalazłby w nim osobistego
                lub politycznego przeciwnika, daje mu zamiast lekarstwa – truciznę. Gdybym na Rusi
                galicyjskiej spotkał nauczyciela Polaka, prześladującego dziecko za to, że jest ono
                dzieckiem ruskim, że po rusku mówi, czułbym do niego nie mniejszy wstręt od tego, jaki
                budzi we mnie moskiewska i pruska kanalia pedagogiczna...</p>
            <p class="chapter-content">Ale od zbrodniarzy – od katów młodzieży, od agentów polityczno-policyjnych w
                togach sędziowskich lub sutannach, od niszczycieli pracy ludzkiej i burzycieli moralności
                – odróżniam ludzi, którzy tylko tyle mi zawinili, że walczą z moim narodem w imieniu
                swego. Niemiec, który widząc, że w interesie państwa pruskiego trzeba podbić dla kultury
                niemieckiej Poznańskie, osiądzie tam i całą swą energię obróci na umacnianie w naszym
                kraju niemczyzny, który będzie przygarniał dzieci polskie i uczył je po niemiecku, który
                w posiadłości swej zorganizuje zarząd niemiecki i wpływem kulturalnym otoczenie swe
                będzie przerabiał na Niemców, który będzie zakładał niemieckie instytucje filantropijne
                – tylko szacunek we mnie wzbudzi, jakkolwiek będę go uważał za niebezpieczniejszego
                wroga od tamtych i będę starał się walczyć z jego usiłowaniami. Moskal, który by kupił
                majątek na Litwie i osiadł tam jedynie po to, żeby szerzyć wpływ rosyjski, żeby w chłopach
                białoruskich budzić pociąg do moskiewszczyzny, równie może być pewny mego
                szacunku, jako człowiek idei, umiejący pracować dla swego narodu, ale i tego, że go się
                będę bał więcej, niż jego braci czynowników...</p>
            <p class="chapter-content">Uważam to za dowód upadku moralności obywatelskiej i słabizny umysłowej u
                tych kierowników naszej opinii, którzy nie widzą różnicy między uczciwą walką
                narodową a zwykłą zbrodnią, którzy nie mają poczucia sprawiedliwości, pozwalającego
                im czuć pogardę i nienawiść dla nikczemnika lub barbarzyńskiego niszczyciela pracy
                cywilizacyjnej, a jednocześnie zdobyć się na szacunek dla szlachetnego, choćby
                najniebezpieczniejszego przeciwnika; którzy nie rozumieją, że bez nienawiści, ale z
                szacunkiem dla przeciwnika można najzawzięciej z nim walczyć. Ludzi takich mamy
                zarówno między szermierzami sprawy narodowej – u tych wszyscy Niemcy lub Moskale
                są zbrodniarzami, jak i między kosmopolitycznymi humanitarystami – u tych zbrodnią
                jest wszelka narodowa walka. Jedni i drudzy obniżają moralnie swe społeczeństwo.</p>
            <p class="chapter-content">W moim przekonaniu nauczyciel, sędzia, urzędnik, duchowny nie ma prawa
                zaniedbywać swych obowiązków względem kogokolwiek, nie ma prawa przy pełnieniu
                swych czynności robić różnicy między ludźmi ze względu na ich przekonania polityczne,
                narodowość itp., a jeżeli nadużywa swej władzy do celów ubocznych, jest zwykłym
                przestępcą. Tyle wieków, ileśmy przeżyli w cywilizacji, wystarcza do wyrobienia poczucia
                moralnego, umiejącego ocenić całą niskość podobnych przestępstw, i nie potrzeba do tego
                żadnych kodeksów fikcyjnych, „ogólnoludzkich”, „międzynarodowych” lub tym
                podobnych. Ale w przekonaniu moim żadnemu Niemcowi ani Moskalowi nie ubliża to, że
                używa on w sposób uczciwy swych sił na szerzenie swej narodowej kultury, na podbijanie
                dla swego narodu nowych obszarów, na asymilowanie żywiołów obco-plemiennych,
                przeciwnie, podnosi go to jako dzielnego obywatela. Nie ubliża to mężom stanu,
                kierownikom rządów, że prowadzą politykę takim systemem, który zapewnia ich
                narodom jak największe zdobycze; przeciwnie, jest to ich obowiązkiem. Toteż widząc całą
                szkodliwość dla nas polityki pruskiej i rosyjskiej, odczuwając ponoszone stąd straty, nie
                uważam się za ofiarę bezprawia, ale mam upokarzające poczucie, żem zwyciężony.</p>
            <p class="chapter-content">I to właśnie poczucie, że ofiarą nie jestem, że nie mam prawa skarżyć się na swój
                los przed nikim, sprawia, że muszę walczyć. Ci panowie, co mówią o sprawiedliwości
                międzynarodowej, mają to moralne zadowolenie, że nie krzywdzą nikogo, tylko są
                krzywdzeni; oni mogą spoczywać biernie w pięknej według nich pozie ofiar gwałtu ... Dla
                mnie i tych, co tak jak ja myślą, to zadowolenie nie istnieje, dla nas pozostaje jedyna
                pociecha: jeżeli sile wrogów nie przeciwstawiamy równej, a właściwie, jakby należało,
                większej siły, to przynajmniej mamy poczucie jej potrzeby i usiłujemy ją z narodu
                stopniowo wydobyć. My musimy walczyć i musimy pracować nad pomnożeniem naszych
                sił w walce, bo inaczej, zamiast moralnego zadowolenia tamtych panów, mielibyśmy dla
                siebie pogardę, a nie każdy zdolny jest żyć, gardząc samym sobą...</p>

            <p class="tab" id="tab36">36</p>

            <p class="chapter-content">Nie wiem, może mi brak jakiejś zdolności szczególnej, którą obdarzeni są inni
                ludzie, ale ja bym nie umiał zająć w żadnej sprawie stanowiska z punktu widzenia
                nietykalności terytoriów narodowych. Anglicy dopuścili się gwałtu na Boerach,
                zagarniając dwie konserwatywne, odznaczające się silną holenderską wyłącznością
                republiki, zagradzając im drogę do stworzenia olbrzymiego imperium afrykańskiego.
                Dobrze, ale Boerowie przed 60 laty dopuścili się gwałtu na najzdolniejszym z ludów
                afrykańskich, Kafrach, w których posiadaniu była ta ziemia i którzy przez przybyszów
                zostali zamienieni w pozbawione wszelkich praw, a za to rozpijane bydlęta robocze. Ale i
                Kafrowie przyszli tam z północy dopiero przed 200 laty, zabierając ziemię odwiecznym
                jej dziedzicom Hotentotom, którzy dziś stanowią tam najbardziej upodloną warstwę
                ludności, zjadaną przez alkoholizm i syfilizm – dwa dary holenderskich osadników. Ci
                więc, którzy gwałty angielskie w Afryce piętnują, jak to widzieliśmy z równą namiętnością
                a nawet większą, niż niemieckie lub moskiewskie w Polsce, powinni byli wołać o
                rewindykację „praw narodowych” Hotentotów. I to by dopiero była konsekwencja. Niech
                w Afryce Południowej siedzą niepodzielnie Hotentoci, w Ameryce – Indianie, w Australii
                – te półmałpy, co czepiają się po drzewach, żyją surowymi owocami i porozumiewają się
                przy pomocy prawie nieartykułowanych dźwięków, a tymczasem rasy naszego, wyższego
                typu co tworzą cywilizację, co przekształcają powierzchnię ziemi w ten sposób, iż może
                ona sto razy tyle ludzi pomieścić, niech te rasy duszą się w przeludnionej Europie, nie
                rozszerzając poza jej granice swego panowania i swej cywilizacji i czekając, aż się zbliży
                „żółte niebezpieczeństwo”, aż przyjdą ze wschodu barbarzyńcy, którzy nasz typ życia
                zniszczą. To będzie pięknie, sprawiedliwie i humanitarnie.
            </p>
            <p class="chapter-content">Anglicy zabrali Boerom ziemię i niewątpliwie lepszy z niej użytek zrobią niż
                dotychczasowi gospodarze, przede wszystkim zaś to sprawią, że dla większej liczby ludzi
                będzie tam miejsce. Ale i oni niezawodnie nie będą tam wiecznie siedzieli. Kiedyś
                przyjdzie lud młodszy, zdolniejszy, żywotniejszy, obdarzony większą przedsiębiorczością
                i bardziej twórczy, i w myśl tego samego prawa, w imię którego oni usunęli Boerów, ich
                panowanie, a potem ich kultura ustąpi miejsca innej. Ale dziś jest ich czas, dziś oni tam
                najwięcej zrobić mogą i mają obowiązek robić.
            </p>
            <p class="chapter-content">Myśmy niegdyś zagarnęli olbrzymie obszary poza Dniepr i Dźwinę, obszary zajęte
                przez ludy bierne cywilizacyjnie, a łatwość, z jaką nam to rozszerzenie się przyszło, była
                najlepszym ich bierności potwierdzeniem. Zaprzęgliśmy je do swego wozu, i dając im
                światło, kulturę, powołali je do pracy w naszej cywilizacji. Ale wyszedłszy sami ze swej
                kolei rozwojowej, przestaliśmy i ich za sobą ciągnąć po drodze postępu. Kto wie nawet,
                czy ich bierność w znacznej mierze nam się nie udzieliła. Straciliśmy te obszary razem z
                bytem państwowym; od stu dziesięciu a w większej części od stu trzydziestu lat mają je
                Moskale w swych rękach. I cóż? nie stworzyli na nich nic prawie swego, a nawet zanim
                tych ziem nic przygnietli systemem niebywałych praw wyjątkowych, myśmy pod ich
                panowaniem tworzyli tam szybko życie cywilizacyjne polskie; od tego zaś czasu kraje te
                stanęły, a pod pewnymi względami daleko się cofnęły w cywilizacji. Czyż to nie nakazuje
                nam myśleć o rozwinięciu tam pracy cywilizacyjnej swojego typu, o ile to tylko będzie
                możliwe? </p>
            <p class="chapter-content">My, jeżeli jako naród chcemy żyć, jeżeli chcemy spełnić swój obowiązek względem
                ludzkości i nie pozostawić po sobie marnego wspomnienia na kartach dziejowych,
                musimy iść naprzód, tworzyć, organizować według swego typu wszystko, co jest zdolne
                ulec naszemu wpływowi. Gdybyśmy nigdy nie odzyskali bytu państwowego, a co zatem
                idzie i cywilizacyjnie z czasem zginęli, bylibyśmy przykładem narodu, który zmarniał, nie
                doszedłszy do dojrzałości – jednym z najmniej zaszczytnych przykładów w historii. Bo
                świetne czyny ojców naszych, w młodzieńczym okresie naszego narodowego bytu, nie
                okupią dobrego imienia Polski w historii, jeżeli my je zhańbimy swym lenistwem i
                marnotrawstwem. Musimy żyć, rozrastać się, rozwijać działalność na wszystkich polach,
                musimy dążyć do tego, by zostać silnym, niezwyciężonym narodem. Tam, gdzie możemy
                pomnożyć swe siły i swą pracę cywilizacyjną, wchłaniając inne żywioły, żadne prawo nie
                zabrania nam tego, ale czynić to mamy nawet obowiązek. Bo mamy obowiązek żyć i
                wydobyć się na wierzch.</p>
            <p class="chapter-content">Jeżeli między żywiołami, do których pójdziemy ze swoim wpływem, ze swą
                kulturą, są zdolne do zdobycia samoistnego bytu, do stworzenia własnej cywilizacji, to
                zdolność ta jedynie może się okazać w wytężonym współzawodnictwie, w każdym razie
                względem nich zasłużymy się, czy to dając im cywilizację i wciągając ich w życie wyższego
                typu, czy dając im sposobność do uwydatnienia własnej indywidualności i do
                zahartowania jej w boju.
            </p>
            <p class="chapter-content">Nie znaczy to, żebyśmy mieli chętnie wchłaniać wszelkie żywioły, które
                znajdujemy na drodze. Organizm narodowy powinien dążyć do wchłaniania tylko tego, co
                może przyswoić i obrócić na powiększenie wzrostu i siły zbiorowego ciała.</p>

            <p class="tab" id="tab37">37</p>

            <p class="chapter-content">Takim żywiołem nie są Żydzi. Mają oni zbyt wyraźną, zbyt skrystalizowaną przez
                dziesiątki wieków życia cywilizowanego indywidualność, ażeby dali się w większej liczbie
                przyswoić tak młodemu jak nasz, formującemu dopiero swój charakter narodowi, i raczej
                oni byliby zdolni naszą większość duchowo, a w części i fizycznie zasymilować. Z drugiej
                strony w charakterze tej rasy, która nigdy nie żyła życiem społeczeństw naszego typu, tyle
                się nagromadziło i ustaliło właściwości odrębnych, obcych naszemu ustrojowi
                moralnemu, wreszcie w naszym życiu szkodliwych, że zlanie się z większą ilością tego
                żywiołu zgubiłoby nas, zastępując elementami rozkładowymi te młode, twórcze
                pierwiastki, na których budujemy swą przyszłość. Pewną, niewielką ilość żywiołu
                żydowskiego musimy i możemy wchłonąć i przerobić bez wielkiej szkody dla siebie,
                zwłaszcza że biorąc niewielką ilość, wybierzemy z niego to, co się silniej do nas garnie, co
                jest nam najbliższe, do nas najpodobniejsze. Tam, gdzie przyswajanie żywiołu
                żydowskiego odbywało się w większej liczbie i nie pod wpływem wyboru, społeczeństwa
                europejskie odczuwają dziś boleśnie skutki tego. Coraz częściej np. wśród Hiszpanów
                słyszy się dziś opinię, że ich indolencja narodowa i słaba organizacja życia publicznego
                ma swe źródło w silnej domieszce elementu żydowskiego, który w czasie strasznych
                prześladowań Żydów, mając do wyboru między śmiercią a chrztem, przyjmował był
                ostatni.</p>
            <p class="chapter-content">Nie chcąc brać tego, do czego prawo może by nam chętnie ze wszystkich stron
                przyznano, musimy brać, czego nam odmawiają. Miarą słuszności, moralności naszych
                czynów nie może być dla nas opinia obcych, ale nasz własny zmysł moralny i nasz zdrowy
                instynkt narodowy, poczucie własnych potrzeb i własnych zadań dziejowych.</p>
            <p class="chapter-content">Niezdrowy rozwój naszego życia politycznego i społecznego w przeszłości oraz
                nagromadzenie nieprzyjaznych warunków zewnętrznych nałożyły nam takie pęta, jakich
                żaden naród nie nosi. Nie powstrzymają nas one jednak od wkroczenia na powrót na
                arenę dziejową, jeżeli nie będziemy ich zwiększali innymi, cięższymi stokroć,
                pochodzącymi z naszej własnej bierności. Bierność ta gubi nas jednakowo, bez względu
                na to czy występuje w postaci surowej, jako zwykłe lenistwo, czy też ubiera się w szaty
                czczych formułek, podnoszonych przez nas do godności wysokich zasad moralnych.</p>
            <p class="chapter-content">Gubi nas ona nie tylko jako naród, ale i jako jednostki. Jej to przede wszystkim
                zawdzięczamy, że wśród nas tak częstym jest zjawiskiem pesymizm, beznadziejność, brak
                wiary w siebie i w możność życia na lepszy sposób. Trzeba świat znać i rozumieć, a życie
                samemu urabiać według własnych wymagań. Świat wtedy nie będzie tak brzydki, a życie
                na nim tak złe, jak to nam się często zdaje. Jest ono tylko twarde dla zniewieściałych
                próżniaków i bezlitosne dla nierozumiejących ducha czasu.</p>
        </div>
        <h1 class="section-title centered-text">Podstawy polityki polskiej <br> <span
                class="section-subtitle">(Drukowane w „Przeglądzie Wszechpolskim” r. 1905, a następnie w
                trzecim wydaniu Myśli
                nowoczesnego Polaka, r. 1907)</span></h1>

        <h1 class="section-title" id="#13">Wstęp</h1>

        <div class="chapter-container" id="13">
            <p class="chapter-content">Zwrot ku polityce, który w ostatnich czasach nastąpił w umysłach naszego ogółu,
                w zaborze rosyjskim, ma swe źródło w wypadkach czysto zewnętrznych. Nie zrodziła go
                praca myśli w samym naszym społeczeństwie, nie jest on wyrazem zmienionych
                poglądów na stosunek obywateli do spraw kraju – poglądów, które prędzej czy później
                musiałyby się rozwinąć na tle przekonania, że taka obojętność na sprawy polityczne, jaka
                u nas do niedawna panowała, jest zjawiskiem chorobliwym i niesłychanie
                niebezpiecznym. Wprawdzie od kilkunastu lat stopniowo rósł w kraju ruch polityczny, ale
                ograniczał się on do kół niezbyt szerokich – ogół nie tylko nie brał w nim udziału
                faktycznego, ale przeważnie moralnego nawet udziału mu odmawiał, pozostając
                obojętnym na jego postępy. Dopiero gdy na zewnątrz, na polu wojny i w państwie
                rosyjskim, zaszły wypadki, których doniosłość dla wszystkich stała się oczywista, kiedy
                pod ich wpływem społeczeństwu naszemu zaświeciła nadzieja lepszego jutra – nastąpił
                ów zwrot ku polityce, który stanowi tak wybitny rys obecnej doby.
            </p>
            <p class="chapter-content">Ta właśnie, czysto zewnętrzna geneza obecnego ruchu politycznego w kraju
                sprawia, że ogół jest do niego niedostatecznie przygotowany. Polityka jest najbardziej
                skomplikowaną dziedziną ludzkiego ducha, sięgającą w jego głębiny, wciągającą w grę
                najróżnorodniejsze czynniki moralne i umysłowe. Od nauki tym się różni, że
                najważniejszych jej podstaw nie można się z książek nauczyć, od sztuki tym, że nie
                wystarcza w niej talent i wprawa techniczna. Polityk, w poważnym tego słowa znaczeniu,
                musi mieć nie tylko zapas wiedzy urzędowej ze swego zakresu, wiedzy ujętej w formuły i
                spisanej, nie tylko musi znać pewne, ogólnie przyjęte metody działania, nie tylko musi
                posiadać pewną miarę talentu, ale także musi drogą samoistnej pracy własnym umysłem
                opanować cały szereg zjawisk, których żadna wiedza urzędowa dotychczas nie objęła,
                musi mieć swoją, samoistną miarę dla różnych wartości społecznych, musi wreszcie
                posiadać wysokie pierwiastki charakteru i zasady moralne, bez których w życiu
                prywatnym, na innych polach pracy można się obejść i nawet być wzorem dla otoczenia.
                Robić źle politykę może każdy, ale nie często się trafiają ci, którzy ją dobrze robić umieją.</p>
            <p class="chapter-content">Nie idzie też o to, żeby każdy obywatel kraju był dobrym politykiem i żeby był
                politykiem w ogóle. Dobro kraju i narodu wymaga tego, żeby obywatele brali udział w
                polityce, to znaczy, żeby żywo odczuwali stan i elementarne potrzeby kraju, uczestniczyli
                w pracach, mających na celu dobro publiczne, wreszcie popierali zasługujące na to
                polityczne przedsięwzięcia. Twórczość polityczna nie może być udziałem wielu, ale każdy
                obywatel powinien posiadać jak największą zdolność rozróżniania między złem i dobrem
                w polityce, żeby wiedział, za czym stanąć, winien zdawać sobie sprawę z doniosłości i
                trudności politycznych zagadnień, żeby mógł odsunąć aż nadto często podsuwane pokusy
                zbyt łatwego ich rozwiązywania.</p>
            <p class="chapter-content">Uzasadniona jest obawa, że brak przygotowania politycznego, brak zrozumienia
                tego, czym jest w ogóle polityka i jakie są zadania polityki polskiej, szczególnie
                niekorzystnie odbije się na naszym życiu i na naszym zachowaniu się w najbliższej
                przyszłości, w której społeczeństwo nasze na pewno niemal powołane zostanie do
                organizowania swej polityki w takiej czy innej postaci.</p>

            <p class="tab" id="tab38">38</p>

            <p class="chapter-content">Dotychczasowy układ stosunków w państwie rosyjskim na pewno, zdaje się,
                należy do niepowrotnej już przeszłości. Nie podobna dziś przewidzieć dalszych zmian,
                jakie zajdą, ale jak się zdaje mogą one pójść tylko w dwóch kierunkach: albo Rosja drogą
                pewnych reform dojdzie do jakiego takiego ustalenia stosunków i wytworzy sobie na
                krótszy lub dłuższy czas jakiś względnie normalny typ życia politycznego; albo okaże się
                do tego niezdolna i wtedy anarchia dziś panująca trwać będzie dalej, spychając życie
                państwowe coraz szybciej po równi pochyłej, przyśpieszając coraz bardziej proces
                politycznego gnicia. W pierwszym wypadku nastąpi dla nas niezawodnie okres życia
                publicznego, zbliżający nas w niejakiej mierze do stosunków europejskich, okres, w
                którym społeczeństwo pozyska pewną, zresztą może bardzo niedaleko idącą
                samodzielność i możność wywierania wpływu na własne losy. Otworzy się szersze lub
                węższe pole jawnej, legalnej działalności politycznej, w której, wszakże obok dobra kraju,
                obok interesów narodu równie dobrze można będzie załatwiać interesy osób, koterii,
                grup społecznych; rozwiną się szerokie walki stronnictw, rozmaicie pojmujących dobro
                publiczne, ale obok nich utarczki, intrygi, zabiegi mające na celu interes prywatny lub
                partykularny i starające się go pod wznioślejszymi hasłami przemycić. W drugim
                wypadku będziemy musieli wszelkimi siłami ratować nasz byt narodowy i nasze zdrowie
                społeczne, zabezpieczyć się przeciw zarażeniu ze Wschodu anarchią polityczną i zgnilizną
                społeczną, szukać niezależnie od biegu rzeczy w Rosji dróg ustalenia sobie odpowiednich
                dla nas warunków politycznego bytu. To zadanie może wymagać od nas wielkiej śmiałości
                przedsięwzięć, wielkiej odwagi, a zarazem ostrożności i przezorności niepospolitej –
                warunki, które spotykane są razem tylko u narodów wielce żywotnych i wysoce
                politycznych, u narodów, mających bardzo wyraźną ideę przewodnią w swojej polityce.</p>
            <p class="chapter-content">W jakimkolwiek tedy kierunku rozwiną się wypadki w Rosji, społeczeństwu
                naszemu potrzebna będzie ogromna zdolność rozróżniania między złym i dobrym w
                polityce i musi ją ono zdobyć pod grozą wypaczenia i zatrucia swego publicznego życia
                lub nawet zaprzepaszczenia sprawy narodowej na szereg pokoleń.</p>
            <p class="chapter-content">Musimy mieć wyraźną ideę narodową, która powinna na każdym kroku nam
                przyświecać, kierować wszystkimi czynami w polityce, służyć za miarę do oceny
                postępowania politycznych przewodników społeczeństwa. Ta idea i wypływające z niej
                zasady narodowej polityki mają u każdego zdrowego narodu swe źródło główne w
                silnych, tradycyjnych instynktach i uczuciach. Tam wszakże, gdzie te instynkty i uczucia
                są osłabione, częściowo rozłożone pod jakimikolwiek wpływami, potrzebna jest
                wyraźniejsza świadomość tego co stanowi podstawy bytu narodowego i narodowej
                polityki. Dlatego nam jest potrzebne uświadomienie podstaw polityki, bez którego to
                uświadomienia żywotne i zdrowe narody, obdarzone silnymi instynktami tradycyjnymi,
                mogą się dobrze obejść.</p>
            <p class="chapter-content">Nasza historia jest nie tylko krótsza od historii innych narodów politycznych,
                ale
                jest mniej jednolita – odznacza się zmiennością losów i wpływów ustalających w narodzie
                polityczne instynkty. Stąd nasze instynkty i uczucia polityczne są chwiejniejsze, płytsze,
                łatwiej ulegają wpływom obcym i łatwiej się dają z duszy wyrywać. A te wpływy obce są
                tak silne, że każdy, najzdrowszy i najbardziej w swym charakterze ustalony naród
                musiałby im ulec w mniejszej lub większej mierze. Nie posiadając od stu z górą lat
                własnego państwa, rządzeni przez obcych, wychowywani w obcej szkole przez obcych
                ludzi, w dwóch zaborach nie posiadamy już właściwie żadnych prawie instytucji, które by
                pomnażały i wzmacniały w naszych duszach pierwiastki, składające się na poczucie
                narodowe. Urabiamy się na Polaków tylko pod wpływem wychowania domowego,
                literatury i wzajemnego oddziaływania moralnego, a właściwie żyjemy tym, co nam w
                duchowości naszej pod tym względem przeszłość zostawiła. Wewnątrz nadto mamy
                żywioł obcy, żydowski, który coraz bardziej się wdziera w sferę naszego życia duchowego,
                asymilując się tylko formalnie, tj. przyjmując język, a nie będąc zdolnym do przyswojenia
                sobie tych pierwiastków moralnych, które człowieka czynią członkiem narodu i skutkiem
                tego rozkładając polskie poczucie narodowe w sferze swego wpływu.</p>

            <p class="tab" id="tab39">39</p>

            <p class="chapter-content">Skutkiem tego, chcąc mówić o polityce polskiej, nie można już u nas liczyć, że
                całe
                audytorium posiada w należytym stanie te instynkty i uczucia narodowe, których nawet
                uświadamiać sobie w zdrowym społeczeństwie nie potrzeba i które, jako takie stanowią
                wszędzie główną podstawę polityki. Trzeba zaczynać od wyłożenia tych rzeczy, bo inaczej
                całe dalsze rozumowanie może być stracone.</p>
            <p class="chapter-content">Niech mi pan powie, co to jest właściwie naród i co to jest narodowa polityka, bo
                ja
                tego nie rozumiem? – takie pytanie zadał mi redaktor pisma polskiego przy wyjściu ze
                zgromadzenia, na którym przemawiałem o zadaniach naszej polityki narodowej w chwili
                obecnej. Był to, co prawda, Żyd, ale na zebranie owe zaproszono go jako Polaka i
                przedstawiciela odłamu opinii polskiej, zabierał też głos w rozprawach nad sprawą
                polską. A czy tylko Żydzi zdolni są u nas zadawać takie pytania?...</p>
            <p class="chapter-content">Przed niedawnym czasem rozmawiałem z pracownikiem naukowym z Warszawy,
                bardzo dobrym w czynach Polakiem, człowiekiem, którego cała praca jest właściwie
                służbą narodową. Mówiłem mu o związku narodowości z państwowością, a on mi na to:</p>
            <p class="chapter-content">ą narodową. Mówiłem mu o związku narodowości z państwowością, a on mi na to:
                - Czy nie wyobraża pan sobie innej postaci zbiorowego istnienia ludzkości, jak
                państwo? czy nie przypuszcza pan, że przyjdą czasy, kiedy ta forma będzie przeżytą? Mnie
                nieraz przychodzi na myśl, że na formy naszego bytu zanadto patrzymy jako na stałe, że
                tak samo nie przewidujemy przyszłych form, jak członek jakiejś hordy pierwotnej nie
                przewiduje, że kiedyś ludzkość będzie żyła w formach państwowych.</p>
            <p class="chapter-content">Gdy mu odpowiedziałem, że takie pytania stanowią dla mnie czysto oderwany
                interes umysłowy, ale że nic mnie one nie obchodzą wtedy, gdy mam do czynienia z
                etycznymi i politycznymi zagadnieniami dzisiejszego życia – określił mnie jako człowieka
                praktycznego, a z tonu, jakim to powiedział wniosłem, że według niego wolno być i wolno
                nie być praktycznym w tym sensie.</p>
            <p class="chapter-content">Inny, równie zdaje się, dobry Polak, gdy mu wykładałem mój pogląd na obowiązki
                względem swego narodu i na wynikające stąd stanowisko względem innych narodów,
                odpowiedział, że się na takie pojmowanie rzeczy zgodzić nie może, bo jest ono
                niechrześcijańskie.</p>
            <p class="chapter-content">Te parę przykładów wystarcza do zilustrowania faktu zaniku najbardziej
                podstawowych instynktów i uczuć narodowych w naszych duszach – czego skutkiem jest,
                że mnóstwo ludzi skądinąd szanownych i wartościowych u nas muszą być przekonywani
                o słuszności rzeczy, które u członków zdrowych narodów tkwią w instynktach i żadnych
                dowodów nie potrzebują. I to jest właśnie słabością narodowego sposobu myślenia w jego
                walce z wszelkimi przejawami suchego i płytkiego racjonalizmu politycznego, że nie
                dowodzi on słuszności swych zasadniczych założeń, licząc częstokroć na narodowe
                instynkty i przemawiając do nich tam, gdzie one są osłabione lub już zanikły i gdzie od
                tego przemawiania na najniedorzeczniejszych przesłankach zbudowany sylogizm
                większy miewa skutek. Z tym właśnie osłabieniem instynktów narodowych u znacznej
                części dzisiejszego pokolenia licząc się spróbuję dać tu wstęp niejako do polityki polskiej,
                sięgnę do jej najgłębszych podstaw – do podstaw moralnych oraz do zasadniczych pojęć,
                na jakich wszelka, na to miano zasługująca polityka opierać się musi.</p>
        </div>

        <h1 class="section-title" id="#14">Podstawy etyczne</h1>

        <div class="chapter-container" id="14">
            <p class="chapter-content">Należymy do chrześcijańskiej Europy i żyjemy etyką chrześcijańską, którą
                nazywamy często etyką miłości bliźniego, altruizmu lub wreszcie etyką ogólnoludzką. Gdy
                mówię – żyjemy etyką chrześcijańską, nie znaczy to, że postępowanie nasze w całości,
                albo nawet w części przeważnej jest z nią zgodne, ale tylko, że uważamy za moralne to, co
                się z nią zgadza, to zaś, co stoi z nią w sprzeczności potępiamy. Bo w postępowaniu
                naszym – mówię o postępowaniu przeciętnego mieszkańca chrześcijańskiej Europy –
                pierwotny egoizm, mający swe źródło w instynkcie samozachowawczym jednostki, o
                wiele większą odgrywa rolę, i nie ma wcale dowodów na to, żeby ludzkość obecnego
                okresu w miarę tzw. postępu cywilizacji coraz mniej kierowała się nim w postępowaniu.
                Obawiać się raczej należy, że jest przeciwnie. Nie zmniejsza to faktu, że uznana etyka jest
                chrześcijańska.</p>
            <p class="chapter-content">Żaden kanon moralny nie może przewidzieć wszystkich stosunków ludzkich i
                wszystkich zagadnień etycznych, jakie z nich wypływają. Niemniej przeto z zasadniczych
                przykazań etyki chrześcijańskiej można wyprowadzić odpowiedzi na wszelkie
                zagadnienia z zakresu stosunków wzajemnych między jednostkami ludzkimi. Ale tylko
                między jednostkami. Stosunek jednostki do narodu i narodu do narodu leży właściwie
                poza sferą chrześcijańskiej etyki.</p>
            <p class="chapter-content">Chrystianizm jest religią jednostki i ludzkości jako zbioru jednostek. Nauka
                chrześcijańska powstała i kształtowała się w środowisku, które nie było narodem,
                szerzyła się też przez dłuższy czas w państwie rzymskim w ostatnim jego okresie, gdy
                budowa państwa rozsypywała się w gruzy, a z nią razem rozkładały się ostatecznie
                wszelkie tradycyjne, obywatelskie cnoty Rzymianina i samo pojęcie ojczyzny. W tych
                warunkach chrystianizm pierwotny miał do czynienia z jednostką, która po zerwaniu
                wszelkich nici społecznych, czuła się osamotnioną, błędną, pozbawioną wszelkiego steru
                w życiu. Tę jednostkę ratował, dał jej podstawy moralności jednostkowej, indywidualnej,
                moralności w stosunku do Boga, do bliźnich (jako takich samych jednostek) i do siebie
                samego. Ta religia jednostki, gdy ojczyzna się rozsypała na atomy, ta jedyna indywidualna
                moralność mogła ocalić człowieka ówczesnego od ostatecznego upadku, mogła zapełnić
                beznadziejną pustkę jego ducha i uchronić go od rozpaczy.</p>
            <p class="chapter-content">W okresie następnym, kiedy chrystianizm zetknął się z ludami młodymi, z
                mocnymi ustrojami państwowymi, mającymi swoje tradycyjne reguły, dotyczące
                stosunku jednostki do państwa, czyli co na jedno wychodziło – do ojczyzny, i narodu do
                narodu – uznał on te reguły, wiążąc ściśle organizację Kościoła z organizacją państwa i
                popierając na ogół cele państwowe. Duchowieństwo, błogosławiąc wojskom przed
                wyprawą wojenną, dla niejednego było w sprzeczności z zasadami miłości bliźniego i
                piątym przykazaniem, ale nie dopatrzy w tym sprzeczności umysł, który rozumie, że
                przykazania dotyczą wyłącznie stosunków między ludźmi jako jednostkami, że stosunki
                narodowo-państwowe leżą poza tą sferą.</p>
            <p class="chapter-content">Obok etyki chrześcijańskiej istnieje etyka narodowa, której istotę mogą zrozumieć
                tylko ludzie należący do jakiegoś narodu i mocno z nim związani.</p>
            <p class="chapter-content">Naród jest wytworem bytu państwowego. Trwanie przez szereg pokoleń w jednej
                organizacji państwowej, na jednej ziemi, pod jednym imieniem, z jedną władzą na czele, z
                jednym typem wzajemnych uzależnień, z jednymi celami na zewnątrz – zabiera coraz
                więcej z duszy jednostki na rzecz całości, na rzecz wielkiej, zbiorowej duszy narodu,
                tworzy najsilniejszy ze znanych w dziejach ludzkości wielki związek moralny, którego
                zerwanie, gdy się należycie utrwalił, przestaje wprost zależeć od woli jednostki. Jest ktoś
                Polakiem, Anglikiem lub tym bardziej Japończykiem – bo Japonia przedstawia
                najklasyczniejszy przykład narodu, najwyższy ze znanych stopień narodowego
                zespolenia – nie tylko dlatego, że mu się to podoba, ale i dlatego, że inaczej być nic może,
                że przy największym wysiłku woli nie byłby zdolnym wyrwać z duszy swej tego uczucia,
                które go trzyma wśród narodu, wiąże z jego przeszłością, z jego celami, a które jest jego
                narodowym sumieniem.</p>
            <p class="chapter-content">Człowiek dla samego siebie jest o wiele więcej skomplikowaną i o wiele
                trudniejszą
                do wytłumaczenia istotą niż dla innych, bo ma przed sobą cały świat wewnętrzny, dla tych
                innych niedostrzegalny i tym samym poniekąd nic istniejący. Gubimy się w swej własnej
                duszy, nie umiejąc ani określenia, ani nazwy znaleźć dla rozmaitych jej składników, nie
                wiedząc, że w jej głębi drzemią instynkty zdolne w odpowiedniej chwili nad całym naszym
                jestestwem zapanować. I czasami jeden fakt, jedno spostrzeżenie w wewnętrznym
                świecie jak błyskawica oświetla wnętrze naszej własnej duszy, pozwala nam dojrzeć w
                niej pierwiastki, o których nigdyśmy nie myśleli i istnienia ich nigdy nie przypuszczali.
                Taką błyskawicą było dla mnie i byłoby dla każdego myślącego Polaka zetknięcie się z
                duszą japońską.</p>

            <p class="tab" id="tab40">40</p>

            <p class="chapter-content">Wszystkie psychologie, wszystkie systematy etyczne, z jakimi się zapoznałem,
                milczały co do tego, co było najsilniejszą zawsze sprężyną moralną mej duszy. I nie
                przeczuwałem, że jedna wycieczka na Wschód Daleki więcej mi powie niż najwięksi
                myśliciele dzisiejszej Europy. Już studia przedwstępne nad literaturą, dotyczącą celu mej
                podróży, zrodziły przeczucia, że zetknięcie się z tym odległym światem będzie
                najsilniejszym wpływem duchowym, przez jaki w życiu przeszedłem. Wpływ był o wiele
                większy, niż przypuszczałem. Na chwilę zdawało mi się, że runął cały mój systemat
                myślenia, później, gdy praca myśli zaczęła układać znów wszystko na swym miejscu,
                przekonałem się, że na wiele rzeczy patrzę z zupełnie przeciwnego niż dotychczas
                stanowiska</p>
            <p class="chapter-content">Dowiedziałem się przede wszystkim, co jest istotą uczucia narodowego i jakie są
                składniki narodowej etyki. Dowiedziałem się, co najważniejsza, że w mej własnej duszy
                działały potężne instynkty, zupełnie nieuświadomione, których istnienia nie
                przypuszczałem, instynkty, stanowiące główną dźwignię tego, co u nas w Europie
                nazywamy patriotyzmem. Dowiedziałem się, że posiadam odziedziczoną, w
                najtajniejszych głębiach duszy mającą swe korzenie etykę narodową, niezależną ani od
                przykazań, ani od altruizmu, a tym mniej od egoizmu.</p>
            <p class="chapter-content">Jeszcze trzy lata temu, w swych „Myślach nowoczesnego Polaka”, pisanych pod
                wpływem ustalonych w Europie pojęć etycznych, pod wpływem zwłaszcza
                indywidualistycznej i silnie indywidualnej umysłowości anglosaskiej, która mi i dziś nie
                przestaje imponować, usiłowałem cały bodaj stosunek jednostki do ojczyzny oprzeć na
                indywidualistycznej etyce, wyprowadzić patriotyzm z interesów moralnych jednostki, ze
                szlacheckiej miłości własnej, z wysokiego poczucia godności osobistej itd. Dziś wiem, że
                to wszystko wzięte razem nie wystarcza! i nawet nie odgrywa pierwszej w patriotyzmie
                roli. Jego główną podstawą jest niezależny od woli jednostki związek moralny z narodem,
                związek sprawiający, że jednostka zrośnięta przez pokolenia ze swym narodem, w
                pewnej, szerokiej sferze czynów, nie ma wolnej woli, ale musi być posłuszną zbiorowej
                woli narodu, wszystkich jego pokoleń, wyrażających się w odziedziczonych instynktach.
                Instynkty te, silniejsze nad wszelkie rozumowania i panujące częstokroć nad osobistym
                instynktem samozachowawczym, gdy nie są znieprawione lub wyrwane z korzeniem,
                zmuszają człowieka do działania nie tylko wbrew dekalogowi, ale wbrew sobie samemu,
                bo do oddania życia, do poświęcenia droższych od niego rzeczy, gdy idzie o dobro
                narodowej całości. Widząc działanie tych instynktów w nieznanej u nas sile w duszy
                Japończyka, który jest więcej cząstką narodowej całości niż osobnikiem, uświadomiłem je
                sobie wyraźnie w duszy naszej, w której one są o wiele słabsze, ale w której istnieją
                niewątpliwie. Na tych przede wszystkim instynktach opiera się właśnie etyka narodowa</p>
            <p class="chapter-content">Ta etyka pochodzi ze ścisłego związku z poprzedzającymi pokoleniami, stąd, że
                najwyższym dla mnie zadowoleniem moralnym jest kochać i czcić to, co kochał i czcił mój
                ojciec i moi dziadowie, uznawać te same, co oni obowiązki, stąd wreszcie, że kilka
                dziesiątków pokoleń, które mnie poprzedziły, żyło w polskiej organizacji państwowej,
                służyło jej i z nią się moralnie zrosło. W tym związku z dawnymi, najdawniejszymi
                pokoleniami narodu widzę najwyższą sankcję moralną postępowania w sprawach
                narodowych, sankcję, która pozwala się przeciwstawić całemu pokoleniu dzisiejszemu,
                jeżeli się ono narodowym obowiązkom sprzeniewierza. Ta etyka pozwala zmniejszyć lub
                nawet zniszczyć dobrobyt, spokój i szczęście dzisiejszego pokolenia, jeżeli poświęcenie go
                jest potrzebne dla utrzymania ciągłości narodowego bytu, dla ocalenia tego, co nam
                pozostawiła przeszłość, dla rozwoju tego bytu w przyszłości. Ta etyka nie obowiązuje do
                myślenia w ten sam sposób, jak myśleli ojcowie i te lub inne wielkie duchy narodu, ale do
                myślenia i postępowania tak, jak to jest potrzebne do zachowania i rozwoju istoty
                narodowej całości, do przekazania przyszłym pokoleniom tego, co nam zostawili ojcowie,
                a czego pod grozą utraty lub zachwiania narodowego bytu roztrwonić nie wolno. Ta etyka
                wskazuje, jako źródło i cel – naród, nie tylko dzisiejszy, żyjący w chwili obecnej na swym
                terytorium, ale naród cały w czasie, ze wszystkimi pokoleniami, które nas poprzedziły i
                ze wszystkimi, co po nas przyjdą. Tą etyką właściwie wszystkie narody żyją, w niej
                znajdują siły do walki, do poświęceń, do składania życia swego i swych bliskich w ofierze,
                z jej zanikiem tracą siłę, rozkładają się i giną.</p>
            <p class="chapter-content">Naród nie składa się z równowartościowych pod względem narodowo-etycznym
                jednostek. W zależności od części kraju i jej historii, od pochodzenia jednostki i dziejów
                jej rodziny – ludzie czują się silniej lub słabiej związanymi z ojczyzną, posiadają silniejsze
                lub słabsze narodowe instynkty. Dlatego etyka narodowa nie pozwala dawać wszystkim
                równego głosu w narodowych sprawach, bo jej pierwszym celem nie jest zadowolenie
                tych, którzy dziś żyją, jeno przekazanie przyszłym pokoleniom nienaruszonych i
                wzmocnionych podstaw narodowego bytu, tej najdroższej spuścizny przeszłości.</p>

            <p class="tab" id="tab41">41</p>

            <p class="chapter-content">Zwalczanie etyki narodowej ze stanowiska chrześcijańskiego nie dowodzi wcale
                głębokiego zrozumienia zasad chrześcijańskich i mocnego do nich przywiązania, lecz
                tylko brak narodowego poczucia, a częstokroć i logiki. W stosunku do cudzoziemca, dajmy
                na to do Niemca lub Moskala, etyka chrześcijańska tyle mię obowiązuje, ile idzie o
                stosunek prywatny, o stosunek człowieka do człowieka, tam wszakże, gdzie obaj
                występujemy jako przedstawiciele i obrońcy spraw swych narodów, jedynie mię
                obowiązuje etyka narodowa. W stosunkach osobistych nie wolno mi go krzywdzić równie
                dobrze, jak gdyby był moim rodakiem, bo w tych stosunkach etyka nasza, etyka
                chrześcijańska, nie uznaje różnic narodowych. Ale nawet zabić go mam obowiązek w
                walce za ojczyznę.
            </p>
            <p class="chapter-content">Etyka narodowa nie tylko nie sprzeciwia się etyce chrześcijańskiej czy etyce
                altruizmu, głęboko zrozumianej, nie przeszkadza moralnemu stosunkowi między
                jednostkami, ale na dłuższe okresy stanowi niezbędny warunek trwałej moralności
                zbiorowisk ludzkich. Entuzjazm dla danych zasad, zapał religijny mas, zaciętość
                sekciarska czyniła ludzi na pewien czas zdolnymi do wysoce moralnego życia, do
                poświęceń nawet i ofiar, ale taki stan danego zbiorowiska nigdy nie był zdolny trwać
                przez długie czasy. Tylko silna organizacja narodowa, na głębokim poszanowaniu tradycji
                oparta, zdolna jest społeczności ludzkiej zapewnić zdrowie moralne na długi szereg
                stuleci ... Tam od złego strzeże świadomy wzgląd na dobro całości lub nieświadomie
                działający obyczaj narodowy, a sam wyraz „moralność” zarówno jak „etyka”, z pojęcia
                obyczaju się wywodzi. Dlatego Japończyk, nie będąc chrześcijaninem i nie znając naszych
                zasad altruizmu, nie przejmując się zresztą głęboko ani nauką Buddy, ani Konfucjuszem,
                jest o wiele moralniejszy od Europejczyka; i dlatego Europejczyk współczesny, zwłaszcza
                w rozkładających się narodach, w wielkich miastach i w tych warstwach, w których życiu
                rola tradycji jest bardzo słaba, cofa się moralnie, pomimo tak głośno otrąbywanego ze
                wszystkich stron cywilizacyjnego postępu.</p>
            <p class="chapter-content">Tak etyka narodowa jest podstawą etyki międzyludzkiej. W interesie moralnego
                postępu ludzkości musi być zachowaną i coraz szersze w duszy ludzkiej zdobywać
                podstawy, coraz większą w postępowaniu jednostki odgrywać rolę. Gdzie ona ginie, całe
                życie społeczne stopniowo się rozkłada, społeczeństwo się atomizuje, wszelkie węzły
                moralne się zrywają, wzajemne zobowiązania znikają i staje się homo homini lupus.
                Pozbawione jej zbiorowiska ludzkie stają się bezwładnymi, anarchicznymi masami,
                czekającymi na obcego pana, który ujmie je w nowe karby nie moralnego, ale fizycznego
                przymusu.</p>
            <p class="chapter-content">Uchwały wszystkich lóż masońskich świata, palących kadzidła na cześć
                abstrakcyjnej Ludzkości i ogólnoludzkiej etyki, nie zaprzeczą faktowi, że dotychczasowa
                historia ludzkości jest w pewnym sensie procesem ciągłego zaprowadzania porządku i
                władzy w masach nie zorganizowanych lub zdezorganizowanych narodowo, przez
                nieliczne częstokroć społeczności, posiadające silną organizację wewnętrzną i silną
                narodową etykę. Ale doktrynerzy zapewniają, że za ich wpływem historia ludzkości
                pójdzie po nowych zupełnie drogach. Ja sądzę, że gdyby ten wpływ się stał
                wszechwładnym, czego chwała Bogu można się nie obawiać, na powierzchni ziemi
                wytworzyłby się jeden chaos atomów ludzkich, jedna cuchnąca coraz bardziej kałuża
                moralna. I dlatego, gdybym nawet nie miał instynktów i uczuć narodowych, tkwiących w
                głębiach mej duszy i kierujących mymi czynami, drogą rozumowania może doszedłbym
                do tego, że wołałbym: niech żyje ojczyzna! niech żyje narodowa etyka.</p>
        </div>

        <h1 class="section-title" id="#15">Naród a Państwo</h1>

        <div class="chapter-container" id="15">
            <p class="chapter-content">Naród jest wytworem życia państwowego. Wszystkie istniejące narody mają swoje
                własne państwa albo je niegdyś miały i bez państwa żaden naród nie powstał. Fakt
                istnienia państwa daje początek idei państwowej, która jest jednoznaczną z ideą
                narodową. Podstawy instynktów i uczuć narodowych mają swój początek w czasach bytu
                ponadpaństwowego, plemiennego, tam już istnieją przymioty, decydujące o zdolnościach
                państwowotwórczych szczepu, ale dopiero byt państwowy buduje na nich właściwą
                psychikę narodową, opartą na podstawie instynktów rodzinnych, rodowych i
                plemiennych, on ją też rodzi w całości tam, gdzie nawet jej podstaw nie było. To, co działa
                z początku jako przymus fizyczny, wchodzi w instynkty i staje się w następstwie
                przymusem moralnym.</p>
            <p class="chapter-content">Jeżeli dziś dość powszechnie uważa się posiadanie języka kulturalnego i własnej
                literatury za główny i wystarczający tytuł do miana narodu, to trzeba pamiętać, że
                wszystkie języki kulturalne są wytworem życia państwowego, a wśród literatur świata,
                na te miana zasługujących, nie ma ani jednej, która by powstała i rozkwitła wśród szczepu
                nie posiadającego własnego państwa lub dość żywej jego tradycji.
            </p>
            <p class="chapter-content">Wprawdzie w w. XIX pod wpływem ogólnego zwrotu do mas ludowych, pod
                wpływem demokratyzmu z jednej strony, a romantyzmu z drugiej, gdy synowie ludu z
                niego pochodzący i na nim budujący swą egzystencję, zaczęli występować na szerszą
                widownię i wywierać wpływ na sprawy polityczne – zrodziło się pojęcie narodu, a raczej
                narodowości, opartej wyłącznie na odrębności językowej i zaczął się trwający przez całe
                stulecie silny ruch, tzw. narodowościowy, mający za skutek szereg tzw. odrodzeń
                narodowościowych. Ruch ten atoli rozwinął się pomyślniej tylko tam, gdzie dany szczep
                posiadał choćby bardzo odległą tradycję bytu narodowo-państwowego, gdzie państwo,
                przez które później był politycznie zasymilowany, upadło lub zaczęło się rozkładać, gdzie
                wreszcie rządy obce, zainteresowane w rozkładzie danego narodu lub państwa, budziły
                sztucznymi środkami separatyzm wśród składających je szczepów. W najwyżej
                cywilizowanej Europie Zachodniej, gdzie istniały silne, ustalone w swych granicach
                państwowości, jak francuska i angielska, ruch ten nawet się nie narodził. To, co dziś
                nazywamy „odrodzeniem celtyckim”, jest właściwie ruchem umysłowym, bez charakteru
                politycznego, bez dążności do tworzenia odrębnego narodu. Pominąć tu trzeba, ma się
                rozumieć, Irlandię, która prowadzi bez przerwy walkę narodową od czasu utraty
                własnego państwa i w której odrodzenie celtyckie nie przeciwstawia się istniejącemu
                narodowi, ale zjawia się jako ruch dopełniający jego walkę polityczną.</p>
            <p class="chapter-content">Ruchy narodowościowe wystąpiły silniej tylko w państwie austriackim oraz na
                ziemiach polskich, przeważnie przy zachęcie i pomocy zewnętrznej. Najklasyczniejszy
                przykład takiego odrodzenia przedstawiają Czechy, które były przez długi czas
                państwem, a później jako odrębna całość polityczna wchodziły w skład cesarstwa
                niemieckiego, których ludność zatem nie może być uważana w zupełności za szczep,
                pozbawiony narodowo-politycznej tradycji. Ruch czeski wystąpił na widownię w
                państwie rozkładającym się, nie reprezentującym żadnej idei narodowej, na skutek tego,
                że reprezentację idei niemieckiej wzięły Prusy, w państwie z ideą wyłącznie dynastyczną
                – nie miał więc do zwalczenia tak potężnej siły moralnej, jaką przedstawia idea narodowopaństwowa i
                skutkiem tego tak wielkie poczynił postępy. Drugiego przykładu podobnie
                pomyślnego odrodzenia narodowego historia stulecia nie przyniosła.
            </p>
            <p class="chapter-content">Jeżeli ruchy narodowościowe na ziemiach polskich, jak ruski w zaborze
                austriackim i litewski w rosyjskim, stosunkowo się rozrosły, to główną przyczyną ich
                rozrostu, a może nawet narodzin, jest upadek państwa polskiego: czynnik narodowo
                jednoczący ustąpił z widowni, a wystąpiły czynniki świadomie rozbijające naród polski,
                w postaci obcych rządów, w których interesie leżało hodowanie na gruncie polskim
                wszelkich możliwych separatyzmów, o ile nie można było przystąpić do bezpośredniego
                asymilowania bliższych szczepów, jak to czyniła Rosja z Mało- i Białorusinami. Gdyby
                państwo polskie nie było upadło, ruch narodowościowy w Europie w znaczeniu ruchu
                szczepów niepaństwowych niezawodnie inną zupełnie, bez porównania skromniejszą,
                miałby historię.</p>
            <p class="chapter-content">Utożsamianie lub nawet stawianie na równi sprawy polskiej z tego rodzaju
                kwestiami narodowościowymi wynika z bardzo powierzchownego pojmowania rzeczy.
                Sprawa polska nie jest sprawą odrodzenia zasymilowanego politycznie i pozbawionego
                wyższej kultury duchowej szczepu – to sprawa narodu, który miał niedawno własne
                państwo, który nie przestał być jego tradycją, który utrzymywał i rozwija ciągle wyższe
                formy życia duchowego, na równi z narodami własne państwo posiadającymi. Ruchy
                narodowościowe, tak, jak je w. XIX wyprowadził na widownię, były i są wrogami idei
                narodowej, jako idei narodowo-państwowej, a nie jej sprzymierzeńcami. Wprawdzie na
                Śląsku oraz w Prusach ruch kulturalno-narodowościowy dał dotychczas i obiecuje na
                przyszłość Polsce poważne zdobycze, przez odrodzenie, czyli przywiązanie do idei
                narodowej polskiej wynarodowionych od dawna politycznie, a w części i kulturalnie
                odłamów polskiego szczepu, ale zdobycze te nie mogą iść w porównanie ze stratami, jakie
                przyniósł sprawie polskiej popierany przez obce rządy, a nienawiścią ku Polsce napojony
                separatyzm ruski i litewski.</p>

            <p class="tab" id="tab42">42</p>

            <p class="chapter-content">Sprawa polska nie zrodziła się z idei narodowościowej XIX stulecia i losów jej
                niezawodnie dzielić nie będzie. Bo ruchy narodowościowe, po przeminięciu okresu
                największego napięcia, nacechowanego fanatyzmem i naiwnymi złudzeniami co do tego,
                że ludowi bez państwa własny język czy narzecze i okruchy jakichś zamierzchłych tradycji
                wystarczają do przeciwstawienia się narodom politycznym, uspokoją się niezawodnie,
                wrócą powoli do właściwego łożyska, zadowolą się pewnymi prawami językowymi i
                pogodzą się z tą lub inną ideą narodowo-państwową. Wtedy owe nie państwowe
                „narody”, jak je nazywamy, pozostaną nadal szczepami podrzędnymi, wprawdzie
                znacznie mniej upośledzonymi, mającymi uznaną odrębność w pewnym zakresie, lecz
                stopniowo, stale asymilowanymi przez państwo, nie tylko politycznie, ale i kulturalnie.</p>
            <p class="chapter-content">Bo państwo, jeżeli tylko jest zdrowe i na silnych oparte podstawach, zawsze
                asymiluje obce szczepy polityczne i kulturalne, czy to gwałtem, gdy mu się gwałtem jak
                Prusom śpieszy i gdy napotyka opór, czy też bez jego użycia, gdzie tego oporu nie ma.
                Zacząwszy, by nie sięgać dalej w przeszłość, od państwa rzymskiego, które zniszczyło
                odrębność językową całej południowo-zachodniej Europy, a kończąc na Stanach
                Zjednoczonych Ameryki Północnej, które, przy całym liberalizmie i tolerancji, z
                niesłychaną energią i szybkością eksterminują obce języki milionowych grup ludności,
                współżyjącą tam z rasą anglosaską – państwo zawsze i wszędzie, mniej lub więcej
                świadomie, dążyło do wytworzenia kulturalnej jedności. Istnieje, co prawda, Szwajcaria,
                ale ta jest właściwie związkiem gmin. W granicach poszczególnych kantonów lub
                przynajmniej gmin posuwa się ujednostajnienie językowe, nie mówiąc o tym, że tu i
                ówdzie istnieje silne dążenie do zapewnienia przewagi danemu wyznaniu. Nie możemy
                zaś zapewniać, że to samo nie nastąpiłoby w Szwajcarii, jako całości, gdyby potrzeba
                poprowadzenia czynniejszej polityki zewnętrznej zrobiła ją więcej państwem, zmusiła do
                silniejszego scentralizowania władzy.</p>
            <p class="chapter-content">Dziś dość często dzielimy państwa na narodowe, jak Niemcy, Francja itd., i
                nienarodowe, jak Austria lub Stany Zjednoczone Ameryki Północnej. Tymczasem państwo
                i naród są właściwie pojęciami nierozdzielnymi. Państwo jest narodowym, bo przez samo
                swoje istnienie wytwarza naród. Żadne państwo nie powstało z jednolitego materiału
                plemiennego, ale trwając długo, z tego różnorodnego materiału wytworzyło jeden naród.
                Jeżeli są państwa, które dziś zasługują na miano nienarodowych, to tylko takie, które
                trwają zbyt krótko, jak Stany Zjednoczone, by zdołały już wytworzyć naród w całym tego
                słowa znaczeniu, ale wytwarzają go z ogromną szybkością, albo, jak Austria, mają za słaby
                żywioł organizatorski i panujący, skutkiem czego rozkładają się z równą szybkością.</p>
            <p class="chapter-content">Tego uczy dotychczasowa historia ludzkości. Kto twierdzi z góry, że od dnia
                dzisiejszego pójdzie ona innymi tory, i chce, żeby mu wierzono, żąda dla siebie
                umysłowego kredytu, którego mu nikt poważny i mający poczucie odpowiedzialności dać
                nie może.</p>
            <p class="chapter-content">Procesy historyczne są najbardziej skomplikowanymi ze zjawisk, z jakimi umysł
                ludzki ma do czynienia: przewidywać przyszłość w tej dziedzinie można tylko przez
                analogię ze znanymi nam procesami przeszłości, budować zaś przyszłość z nowych
                pierwiastków, układać z nich nowe kombinacje, jakich dzieje nie widziały, i z arogancją
                twierdzić, że to się urzeczywistni, mogą tylko umysły płytkie i niesumienne.
            </p>
            <p class="chapter-content">Naród jest niezbędną treścią moralną państwa, państwo zaś jest niezbędną formą
                polityczną narodu. Naród może utracić państwo i nie przestaje być narodem, jeżeli nie
                zerwał nici moralnego związku z tradycją państwową, jeżeli nie zatracił idei narodowopaństwowej, a z nią
                zarówno świadomego jak nieświadomego, żywiołowego dążenia do
                odzyskania politycznie samoistnego bytu. Te dążenia odpowiednio do warunków,
                rozmaite mogą przybierać postacie, w rozmaitych wyrażać się bliskich celach, ale istnieć
                muszą. Inaczej naród schodzi na poziom szczepu, cofa się niejako do tego, czym był przed
                rozpoczęciem państwowego życia, przed uformowaniem swej zbiorowej
                indywidualności, abdykuje z dziejowej roli, a co dalej idzie, musi wejść nie tylko formalnie,
                lecz moralnie w skład obcego państwa, zespolić się z innym narodem politycznie, by
                ulegać w następstwie coraz silniejszemu jego wpływowi kulturalnemu, by w końcu zostać
                przezeń całkowicie zasymilowanym. Bo państwo jest nie tylko organizacją polityczną, ale
                narodową i kulturalną.
            </p>

            <p class="tab" id="tab43">43</p>

            <p class="chapter-content">Idea narodowa, wyzuta z pierwiastków państwowych, jest absurdem. Można
                pozwolić na pielęgnowanie jej artystom zamykającym się w sferze twórczości
                indywidualnej, można nie dziwić się, gdy o niej świergocą próbujące u nas tak często
                swych sił w politycznych dyskusjach dzieci, ale polityk mówiący o niej – bredzi lub
                dopuszcza się oszustwa w celu zaprowadzenia ludzi tam, gdzie iść nie chcą. W narodzie
                naszym, doznającym przez kilka już pokoleń krzywd od państwa i stąd zmuszonym
                istniejące, realne państwo nienawidzić, słabsze lub politycznie zdemoralizowane umysły
                zapominają częstokroć, że to państwo jest im nienawistne dlatego, że jest obcym, i zdaje
                im się, że źródło zła w samej państwowości leży. We wszystkich zaś narodach, zwłaszcza
                tych, których lud nie jest wykształcony w samorządzie, pod wpływem wysuwania się na
                widownię żywiołów umysłowo ruchliwych a pozbawionych politycznej kultury, zdarzają
                się często ludzie, którzy, korzystając z dobrodziejstw państwowego bytu, nie rozumieją
                ich źródła, nie zdają sobie sprawy z tego, że to, co oni przeciwstawiają państwu, temuż
                państwu zawdzięczają swe istnienie i bez niego uległoby prędkiej zagładzie. Złorzeczą
                więc państwu i idei narodowej, a towarzyszą im chętnie żywioły obce, które ze swego
                stanowiska pragną rozkładu państwa i narodu, bo nie mają z nimi nic wspólnego. Narody
                posiadające własne państwo, mogą takie poglądy i takie żywioły do czasu lekceważyć, bo
                rozporządzają przymusem fizycznym na tych, którzy by chcieli się uchylać od służby dla
                całości. Ale tam, gdzie tego przymusu nie ma, gdzie istnieje tylko przymus na rzecz obcego
                państwa, zbytnia tolerancja dla poglądów i dążności rozkładowych jest narodowym
                samobójstwem.</p>
            <p class="chapter-content">W dziejach naszej części świata polityka kościelna często błądziła, usiłując się
                przeciwstawiać prawowitemu państwu i narodowej idei lub sprowadzając je z właściwej
                drogi dla celów swojej organizacji. Był to błąd, bo Kościół, mający za cel moralne
                podniesienie ludzkości, nie zdawał sobie w tych razach sprawy, że osłabiając ideę
                narodową i siłę moralną narodowego państwa, podkopywał najsilniejszą podstawę
                organizacji moralnej. Błąd ten odsłoniły dziś najjaskrawsze fakty. Jeżeli w krajach
                łacińskich antyreligijny i kosmopolityczny radykalizm największe dziś czyni zdobycze, to
                dlatego, że tam duchowieństwo, zanadto rzymskie, moralnie zbyt ciążące na zewnątrz
                narodu, zbyt obojętnym było na sprawy narodowe, na obowiązki obywatelskie. Nigdzie
                loże wolnomularskie tak nie mnożą się jak w zdezorganizowanym narodowo środowisku.
                „Najwierniejszej córze Kościoła”, Hiszpanii, lada chwila grozi, że stanie się łupem
                masonerii i co zatem idzie Żydów. Wina za to spadnie na politykę kościelną i na miejscowe
                duchowieństwo, które tyle zrobiło usiłowań, by państwo i narodową ideę zupełnie
                podporządkować widokom Kościoła i tym przyczyniło się do zdezorganizowania
                102
                narodowych instynktów. Badania historyczne niezawodnie jeszcze wykażą, jaką rolę w
                przygotowywaniu rewolucji odegrało duchowieństwo tam, gdzie niszczyło narodową
                tradycję, gdzie starało się zerwać związek moralny między jednostką a społeczną całością,
                jako związek doczesny lub sprzeciwiający się według pewnych pojęć zasadzie
                powszechności Kościoła.</p>
            <p class="chapter-content">Dziś jako główny wróg idei narodowej i narodowego państwa występuje
                międzynarodowy i zarazem antyreligijny radykalizm bądź jako niezorganizowany prąd
                umysłowy, bądź jako organizacja wolnomularska. Właściwie mówiąc, gdyby nie ta
                organizacja, prąd dawno zacząłby się cofać, bo w rozwoju swoich pojęć doszedł on już do
                martwego punktu, z którego nie może naprzód jednego kroku zrobić. Co więcej, postęp
                życia i wiedzy coraz więcej stawia go w sprzeczności z jednym i drugim: ewolucjonizm
                dzisiejszy jest diametralnym przeciwieństwem suchego racjonalizmu XVIII stulecia,
                mechanicznego poglądu na społeczeństwo i doktryny „praw człowieka”, leżących w
                podstawie liberalnego radykalizmu doby obecnej, losy zaś społeczeństw, które w ustroje
                swe wcieliły w szerszej mierze zasady „wolności, równości, braterstwa”, jak je pojmowała
                rewolucja francuska i losy samych tylko haseł, które stały się firmą najbrudniejszych
                szalbierstw oraz wyrazem nowych form niewoli, nierówności i bezlitosnego wyzysku, od
                dawna mogły zniechęcić inne ludy do pójścia tymi samymi tory. Ale dzięki organizacji i jej
                wpływom uczeni fałszują wiedzę, dziennikarze zaś fałszują życie, i odbywa się olbrzymie
                oszustwo na całej linii.</p>
            <p class="chapter-content">Prąd wszakże, który doszedł do stanu umysłowego skostnienia i do dalszego
                postępu nie jest zdolny, który moralnie zwyrodniał i trąci zgnilizną, długo już szerzyć się
                ani duszami ludzkimi rządzić nie może i prędzej czy później musi upaść. I dlatego
                radykalizm wolnomularski upadnie, choćby szerzące go organizacje najbardziej wytężały
                energię i największymi rozporządzały środkami, upadnie mimo poparcia Żydów
                wszystkich krajów, mimo wreszcie błędów, jakie popełniają jego przeciwnicy, przede
                wszystkim zaś ta polityka kościelna, która nie chce uznać związku między religią a ideą
                narodową.
            </p>
            <p class="chapter-content">Upadek jego przyspieszą doniosłe wypadki, rozgrywające się dzisiaj na widowni
                świata.
            </p>
            <p class="chapter-content">Do pierwszorzędnych czynników, wywołujących głębokie przełomy w duchowym
                życiu ludzkości, należały zawsze wojny, zwłaszcza wielkie wojny, w których ścierały się
                dwa odrębne światy, dwie kultury, dwa systemy etyczne. Taką wojną jest wojna rosyjskojapońska, w której
                faktyczne klęski poniosła Rosja, ale moralnie została pobita znaczna
                część każdego z europejskich społeczeństw. Pobite zostało wszystko, co wierzyło
                wyłącznie w liczbę, pieniądz, w wyższość materialnej kultury, co dobrobyt, użycie i prawa
                jednostki stawiało jako najwyższe miary wartości społecznych.</p>

            <p class="tab" id="tab44">44</p>

            <p class="chapter-content">Ludzie zdrowi moralnie, którzy posiadają, acz nieuświadomione często – instynkty
                i uczucia narodowe i tradycyjne zdolności moralne tym uczuciom towarzyszące, którzy
                zachowali zdolność uwielbiania tego, co na uwielbienie zasługuje, a którym się zdawało,
                że już nie będą w swym życiu świadkami rzeczy wielkich – dziś na widok aktów
                bohaterstwa niesłychanego, oddania się sprawie, egzystencji ludzkich idących dla niej na
                śmierć pewną, powszechnej doskonałości w poczuciu obowiązku, mądrych planów i
                jedności oraz niesłychanej dokładności w ich wykonaniu – na dźwięk wyrazów takich, jak
                Port Artura, Mukden, Tsushima, doznają uczucia moralnego zachwytu, które ich podnosi
                w ich ludzkiej wartości. Jest to dopiero zapowiedź wpływu, jakie ta wojna wywrze na cały
                nasz sposób myślenia. Dziś już mnóstwo ludzi zachwyca się Japończykami, zachwyt ten
                wzrośnie, gdy poznane będą głębiej zalety, wykazane przez nich w okresie
                poprzedzającym wojnę i poświęconym przygotowaniom do niej. Ale w końcu ludzie
                zaczną zadawać i wielu już dziś zadaje sobie pytanie: skąd się te cnoty i zdolności biorą?...
                I wtedy dowiemy się, że Japonia jest więcej państwem w znaczeniu ścisłej organizacji
                politycznej, niż jakiekolwiek państwo na świecie, a Japończycy więcej narodem w
                znaczeniu zespolenia moralnego, niż jakikolwiek naród znany w dziejach, że Japończyk
                jest państwowcem tak daleko idącym w swym poczuciu obowiązku względem państwa,
                względem ojczyzny, jak nigdy nie szedł dotychczas żaden naród; że ile jest milionów
                Japończyków, tyle milionów wiernych sług cesarza i gorliwych agentów dobrowolnych
                japońskiego rządu. Wtedy zrozumiemy, że zdumiewające cnoty i zdolności mogą się
                rozwinąć tylko na gruncie etyki narodowej. Wojna ta podniesie urok państwa, ojczyzny,
                idei narodowej, obudzi i uświadomi cenne instynkty narodowo-państwowe, w ich
                najszlachetniejszej, bo związanej z osobistą bezinteresownością postaci. Ona pomoże
                ludziom zrozumieć, jaki jest związek między narodem a państwem, zmusi do
                uświadomienia sobie, że ojczyzna bez idei państwowej jest fikcją.</p>
            <p class="chapter-content">Pod wpływem wojny rosyjsko-japońskiej przez ten świat, który się uważał
                dotychczas za wyłącznie cywilizowany, przez świat europejski czy chrześcijański, pójdzie
                nowy powiew moralny, nowy prąd myśli, który w społeczeństwach dzisiejszych, w ich
                zdrowszej części obudzi i wzmocni pierwiastki ducha, stanowiące siłę narodu, podstawę
                zdrowego życia i owocnego rozwoju.</p>
            <p class="chapter-content">Jeżeli tu o przyszłych wpływach tej wojny przedwcześnie mówię, to dlatego, iż
                obawiam się, ażeby naród nasz, który wszystko zwykł przyjmować przez Paryż, Berlin lub
                Wiedeń, a dzisiaj dla odmiany także przez Petersburg lub Moskwę, nie czekał, aż nowy
                prąd tamtędy do niego przyjdzie, aż zakażony i wypaczony po drodze straci swą odżywczą
                wartość, ażebyśmy w tym czasie nie karmili się w całej pełni tą gnijącą strawą, jakiej nam
                dziś międzynarodowi pośrednicy przy pomocy literatury i prasy w rozmaitych
                pseudonaukowych wyrobach dostarczają. Dlaczegóż byśmy i tym razem mieli pozostać w
                ogonie ogólnego ruchu umysłów?... Ścisły związek narodu z państwem, konieczność
                posiadania przez naród idei państwowej – treść pojęcia narodu rozszerza się ponad to,
                cośmy wyżej powiedzieli. Obok wspólności szczepowej i posiadania jednego języka, które
                nie są we wszystkich stadiach narodowego rozwoju konieczne, obok tradycji i idei
                państwowej, obok mniej lub więcej świadomych dążeń do posiadania własnego państwa,
                które są główną treścią moralną narodu, istotę jego stanowi nie posiadająca zresztą
                dokładnego wyrazu zewnętrznego, zdolność wytworzenia w takiej lub innej postaci
                własnej państwowości i do życia w niej oraz niezdolność do zżycia się z innymi, obcymi
                ustrojami. To jest właściwe pojęcie narodu i istotnej jego treści, i na nim, jako na pojęciu
                zasadniczym, musi się opierać wszelka narodowa polityka. Z chwilą, kiedy ono się zatraca,
                polityka przestaje być narodową.</p>
        </div>

        <h1 class="section-title" id="#16">Cel i przedmiot polityki</h1>

        <div class="chapter-container" id="16">
            <p class="chapter-content">Polityka, jako zakres czynności dotyczących organizacji zbiorowego życia
                społeczeństw, za główny swój cel uważać musi dobro całości społecznej – narodu, oraz
                utrzymanie i pomyślny rozwój organizacji jego zbiorowego życia – państwa. Wszelka inna
                polityka, mająca bardziej ograniczone cele na widoku, albo się z powyższej wyprowadza
                i jest jej dopełnieniem, albo się jej przeciwstawia i wtedy, jako niemoralna, niezgodna z
                dobrem narodu musi być zwalczana – bez względu na to, czy jest osobistą, czy bierze za
                punkt wyjścia interes materialny, ambicję lub doktrynerstwo jednostki, czy też rodową,
                koteryjną lub klasową. Naród przede wszystkim jako całość musi żyć i rozwijać się,
                zarówno ze względu na dobro wszystkich składających go jednostek i grup, jak i ze
                stanowiska etyki narodowej, nakazującej zostawić przyszłym pokoleniom nie
                naruszonymi podstawy narodowego bytu odziedziczonego po pokoleniach dawniejszych.
                Polityka narodowa, jedynie prawowita, musi zwalczać i sprowadzać do właściwych granic
                wszelkie dążenia partykularne, mające na celu korzyść jednostek lub grup ze szkodą
                reszty narodu lub podrywające te podstawy, na których się opiera wiekowy byt narodu.
            </p>
            <p class="chapter-content">Z tego właśnie ogólnego stanowiska, dobro całości mającego na względzie
                przedmiot polityki rozpada się na następujące rozdziały:
            </p>
            <p class="chapter-content">1) rząd w najszerszym tego słowa znaczeniu, tj. czuwanie nad podstawami
                organizacji narodowej, zachowanie porządku i bezpieczeństwa publicznego
                wewnętrznego, wreszcie gospodarka ogólnonarodowa; </p>
            <p class="chapter-content">2) obrona interesów narodu na zewnątrz, czyli polityka zewnętrzna; </p>
            <p class="chapter-content">3) zastosowywanie form politycznych praw i systemu gospodarki do
                zmieniających się potrzeb narodowego życia, czyli reforma rozumiana jako inicjatywa do
                zmian, jako nacisk w kierunku osiągnięcia ich, wreszcie jako sama twórczość polityczna</p>
            <p class="chapter-content">Zajmując się polityką, mówiąc o jej przedmiocie, zbyt często zapominamy o
                pierwszym dziale, o rządzie, który jest głównym i najtrudniejszym jej przedmiotem.
                Ażeby móc pracować dla postępu narodu na wewnątrz i bronić jego interesów lub czynić
                zdobycze na zewnątrz, trzeba przede wszystkim, żeby sam naród istniał, żeby miał trwałe
                podstawy bytu, żeby te pierwiastki, które nam przeszłość w spuściźnie zostawiła, które
                stanowią o bycie narodu, jego żywotności i potędze, nie rozkładały się, ażeby zostały w
                całości przekazane przyszłym pokoleniom. O tym zadaniu polityki, które zdrowe ludy
                odczuwają instynktownie, ale dla którego zrozumienia należytego trzeba głęboko
                wmyśleć się w istotę zbiorowego życia, szersze koła społeczne zwykle zapominają i
                dlatego, że nie mają danych do oceny jego doniosłości, i dlatego, że posiadają
                zorganizowany rząd, do którego ono przede wszystkim należy. Niemniej przeto, im naród
                jest zdrowszy, żywotniejszy i zarazem dojrzalszy, im więcej jest narodem, tym większe
                współdziałanie pod tym względem napotyka rząd we wszystkich żywiołach
                społeczeństwa.</p>
            <p class="chapter-content">Naród w naszym położeniu, który swego państwa i swego rządu nie ma, wśród
                którego obce rządy systematycznie pracują nad rozłożeniem tradycyjnych podstaw jego
                bytu, prowadząc jednocześnie gospodarkę na jego koszt, z punktu widzenia obcych i
                wrogich mu interesów, oraz utrzymując porządek w nim czysto mechanicznymi
                środkami, drogą obcego i stąd nienawistnego przymusu fizycznego – naród taki powinien
                w polityce stokroć większy od innych kłaść nacisk na to zachowawcze i organizatorskie
                zadanie. Położenie wszakże narodu politycznego a pozbawionego samoistnego bytu
                państwowego jest tak trudne i skomplikowane, że przy największym wysiłku myśli
                trudno byłoby je ująć wszechstronnie. Tymczasem myśl tam, gdzie nie ma szerokiego pola
                do życia i działalności politycznej, rozleniwia się, traci zwykle zdolność do samoistnego
                mierzenia się z życiem i zadowalania się powierzchownym naśladownictwem tego, co
                gdzie indziej widzi. Stąd dwa zjawiska chorobliwe i niesłychanie niebezpieczne w naszym
                politycznym życiu.</p>

            <p class="tab" id="tab45">45</p>

            <p class="chapter-content">Szerokie koła społeczne, utożsamiając bezwiednie swój stosunek do spraw
                politycznych i do rządu ze stosunkiem panującym u narodów niezawisłych, a nienawidząc
                rząd jako obcy, szukają mimo woli natchnień politycznych i wzorów do naśladownictwa
                w tych żywiołach innych krajów, które zajmują ostre stanowisko opozycyjne lub nawet
                rewolucyjne. Skutkiem tego powierzchownego naśladownictwa w umysłach kół
                szerokich następuje jednostronne wypaczenie pojęcia polityki: rozumieją ją one
                wyłącznie jako reformowanie społeczeństwa, jako przewracanie wszystkiego do góry
                nogami, nie zdając sobie sprawy z tego, że przede wszystkim trzeba ocalić byt społeczny,
                narodowy, zachować jego najistotniejsze, tradycyjne postawy, ażeby drogą właściwych
                zmian na tych podstawach móc osiągnąć trwały, istotny postęp. Polityka ta polega na
                najradykalniejszych planach reformy społeczeństwa, bez myśli o tym, czy będzie co
                reformować, czy samo społeczeństwo istnieć będzie, czy straciwszy moralne podstawy
                narodowego bytu, zatomizowane, rozbite w proch, nie stanie się bezwładnym żerem dla
                innych, nie spodleje tak, że i dla niego samego, i dla ludzkości lepiej będzie, gdy zginie, gdy
                zostanie wchłonięte przez obce ustroje i użyte za materiał do jakiejś trwalszej budowy.
                Bo los narodu, nie ratującego swej wewnętrznej spójni – to los ruin i zamczysk
                wiekowych, które, nie przykryte dachem, rozsypują się pod wpływem deszczu i wiatru w
                gruzy i z których okoliczni mieszkańcy roznoszą cegły i kamienie, używając ich na budowę
                swych domów i obór.</p>
            <p class="chapter-content">Natomiast żywioły, które zdają sobie nieco sprawy z tego, że społeczeństwo
                samym burzeniem wszelkiego porządku istnieć nie może, które ze swego stanowiska
                społecznego mają wstręt do radykalizmu, które dalej za leniwe są, za bojaźliwe, zbyt
                przywiązane wreszcie do swych dóbr materialnych i zaszczytów, by się rządowi na
                jakikolwiek sposób przeciwstawiać – ten rząd obcy chcą zrobić wyłącznym stróżem
                podstaw społecznego bytu i porządku, to znaczy – wszystkie podstawy tradycyjne,
                wszystkie najważniejsze pierwiastki narodowe, jako nienawistne rządowi, skazać na
                zagładę, czyli co na jedno wychodzi, moralnie naród zdezorganizować, a byt jego
                zbiorowy uczynić zależnym prawie wyłącznie od fizycznego przymusu obcej władzy, tej
                107
                obcej władzy chcą pomagać one i pomagają do pozyskania wpływu moralnego na ludność,
                co się równa przerabianiu rodaków politycznie i moralnie na część składową obcego
                narodu.</p>
            <p class="chapter-content">Jeden tedy i drugi sposób myślenia, ów radykalny, ten rzekomo konserwatywny,
                usuwa z zakresu polityki samoistną działalność narodu w zakresie zachowania swych
                tradycyjnych podstaw bytu, swego ładu wewnętrznego, oraz w zakresie swej gospodarki
                ogólnonarodowej, odrzuca, że się tak wyrazimy, organizację wewnętrznego rządu
                moralnego. Jeden ignoruje ten przedmiot polityki, drugi oddaje go obcemu rządowi,
                prosząc go niemal, żeby niszczył to, co jest największą spuścizną przeszłości, spuścizną
                moralną, co czyni nas narodem. Jeden występuje świadomie lub nieświadomie, jako
                beznarodowy, kosmopolityczny, drugi jest w gruncie rzeczy – antynarodowym.
            </p>
            <p class="chapter-content">Tymczasem naród, który nie posiada tego działu polityki, który nie jest zdolny
                sprawować samodzielnie swego rządu, czy to we własnym państwie, czy w odrębnym
                ustroju autonomicznym, czy – gdy nie ma jednego i drugiego – w postaci zorganizowanego
                lub moralnego przynajmniej rządu wewnętrznego – naród, powiadamy, taki żadnej
                właściwie polityki mieć nie może. Gdy nie ma ustalonego, uświęconego tradycją i
                uznanego przez wszystkich porządku rzeczy w narodzie, gdy żadna siła zbiorowa nie
                czuwa nad jego utrzymaniem, nie ma właściwie co reformować, i działalność
                reformatorska będzie właściwie pustą paplaniną, rzucaniem frazesów na wiatr, jak to, co
                robią tzw. postępowe, czyli radykalne koła u nas, lub bezpłodnym wichrzycielstwem,
                mającym za jedyny skutek wzrost anarchii, jak robota żywiołów socjalistycznych. Gdy nie
                ma organizacji narodowej, rządu wewnętrznego, nie ma i polityki wewnętrznej, bo to, co
                się nią nazywa, jest czczymi oświadczynami wiernopoddańczymi i żebraniną, lub
                wreszcie poczynaniami, z różnych źródeł pochodzącymi, które nawzajem się krzyżują i
                paraliżują, jak tego widzieliśmy nieprzerwany obraz ostatnimi czasy.</p>
            <p class="chapter-content">Polityka – powiadamy – ma trzy przedmioty: rząd wewnętrzny, akcję zewnętrzną
                i działalność reformatorską lub twórczość form nowych. Naród, który jeszcze jest
                narodem i który nim chce zostać, nie może zaniedbywać żadnego z tych przedmiotów, a
                przede wszystkim pierwszego, bo bez niego nie ma żadnej polityki. Dlatego narody
                zdrowe mają rząd silny i z nim się solidaryzują, i dlatego naród, niemający własnego
                państwa, przynajmniej moralny rząd posiadać musi.</p>
        </div>

        <h1 class="section-title" id="#17">Początki polityki narodowej</h1>

        <div class="chapter-container" id="17">
            <p class="chapter-content">Polityka narodowa takiego, jak nasz, i w takim znajdującego się położeniu, nie
                może być naśladowaniem ani narodów mających niezawisły byt państwowy, ani
                narodowości nie posiadających własnej tradycji państwowej i budujących swe aspiracje
                na językowej tylko odrębności. Pierwsze nie potrzebują myśleć o ratowaniu i utrwalaniu
                pewnych podstaw narodowego bytu, bo utrwala je samo istnienie państwa, które jest ich
                własnym i ich narodowym celom służy. Drugie stanowią zupełnie inną niż my
                socjologiczną kategorię, inne mają podstawy moralne i inne aspiracje, prędzej zaś czy
                później skazane są na zasymilowanie przez żywioł panujący w tym ustroju państwowym,
                do którego należą lub należeć będą.</p>
            <p class="chapter-content">My musimy mieć swoją, samoistną politykę narodową, wynikającą z głębokiego
                odczucia i zrozumienia tego, czym jesteśmy, położenia, w jakim się znaleźliśmy, i celów,
                jakie mamy do osiągnięcia, jeżeli chcemy swą samoistność narodową, swój byt zachować.
            </p>
            <p class="chapter-content">Nasza polityka narodowa, jeżeli nie ma być tylko z imienia taką, jeżeli nie ma
                być
                formalnym jedynie naśladownictwem funkcji politycznych bez wlania w nie treści, jeżeli
                nie ma służyć interesom, nic wspólnego z zachowaniem bytu narodowego nie mającym,
                jeżeli zamiast ochrony i wzbogacania narodowego skarbca nie ma być jego rozgrabianiem
                lub niszczeniem, musi być świadomie oparta na mocnych podstawach.</p>
            <p class="chapter-content">Skutkiem wpływów obcych, pochodzących przede wszystkim od obcych ustrojów
                państwowych, w którym żyjemy, a następnie od obcych żywiołów w naszym własnym
                kraju, skutkiem rozkładającego działania pewnych procesów ekonomicznych, zwłaszcza
                rozwoju wielkiego przemysłu i handlu, uzależnionego prawie wyłącznie od czynników
                zewnętrznych, skutkiem wreszcie ulegania nowych pokoleń prądom, niszczącym w
                duszach związek z tradycją, a stąd wyjaławiających je umysłowo i rozkładającym
                moralnie – podstawy narodowej polityki i nawet samego bytu narodowego zostały u nas,
                zwłaszcza u pewnych żywiołów społecznych bardzo osłabione.</p>
            <p class="chapter-content">Stąd dążenie do zachowania narodowego bytu, do posiadania silnej polityki
                narodowej, musi się wyrażać przede wszystkim w pracy nad wzmocnieniem jej głównych
                podstaw. Najgłówniejsze zadania tej pracy wyłożone zostały powyżej. Są one następujące:</p>
            <p class="chapter-content">1) wzmocnienie i utrwalenie zasad narodowej etyki: zwalczanie dążności do
                regulowania spraw narodowych z wyłącznego punktu widzenia etyki
                indywidualistycznej, </p>
            <p class="chapter-content">2) ustalenie pojęcia narodu jako ściśle zespolonego z ideą państwową, wbrew
                dążeniom pragnącym nas sprowadzić na poziom szczepu, opierającego swe istnienie
                wyłącznie na odrębności językowej i kulturalnej, </p>
            <p class="chapter-content">3) wpojenie właściwego pojęcia przedmiotu i zadań polityki, jako polegającej
                przede wszystkim na organizacji i sprawowaniu rządu wewnątrz społeczeństwa, bez
                czego żadna polityka narodowa nie jest możliwa.
            </p>
            <p class="chapter-content">To są zadania główne działalności polityczno-wychowawczej, która musi
                towarzyszyć u nas każdej rozumnej i szczerze narodowej polityce, wynikającej z
                głębszych pobudek moralnych, ze zrozumieniem istoty narodowego bytu i nie
                zamykającej się w ciasnym widnokręgu celów jednostronnych, dla których praca nie
                ochrania narodu od stopniowego rozkładu i ostatecznej zguby.</p>
            <p class="chapter-content">Dopiero na tle tej szerokiej pracy polityczno-wychowawczej możliwą staje się
                organizacja właściwej polityki narodowej, zaczynająca się od stworzenia w narodzie
                silnego wewnętrznego rządu.
            </p>
            <p class="chapter-content">Pojmować ten rząd w narodzie, nie posiadającym własnego państwa, można
                rozmaicie: można starać się zrobić nim organizację rewolucyjną, utrzymującą komendę w
                społeczeństwie przy pomocy terroru i można go sprowadzać do jakiejś samozwańczej
                grupki notablów, sugestionujących ogół, że oni są jedynymi przedstawicielami rozumu
                stanu i obywatelskiego sumienia i jako tacy jedynie uprawnieni do wydawania komendy
                na zewnątrz i do działania na zewnątrz w imieniu narodu. Ale stworzyć naprawdę rząd
                wewnętrzny, nie będący fikcją, mający pewny posłuch i widoki trwałego prowadzenia
                narodowej polityki, można dziś tylko przy istnieniu silnej, świadomej siebie opinii
                narodowej, której rząd ten będzie prawowitym powszechnie uznanym wcieleniem. Musi
                on posiadać świadomość, że za nim stoi wszystko, co po polsku czuje i myśli, a wtedy
                będzie miał siłę moralną, która mu pozwoli wywrzeć przymus tam, gdzie obce interesy
                wewnątrz społeczeństwa usiłują się przeciwstawić interesom narodu.</p>

            <p class="tab" id="tab46">46</p>

            <p class="chapter-content">Dlatego to, chcąc się zdobyć na politykę istotnie narodową, musimy przede
                wszystkim zorganizować silnie opinię publiczną, strzegącą zasad naczelnych narodowego
                postępowania, musimy ustalić względem tych zasad karność ogólną, musimy wytworzyć
                jedność w tych sprawach, w których jedna tylko dla narodu jest droga. Do tego zaś nie
                dochodzi się zbyt daleko idącymi kompromisami. Nie można w imię narodowej jedności
                godzić się z dążeniami wrogimi samej idei narodowej.
            </p>
            <p class="chapter-content">Nie można tolerować etyki, która nie uznaje narodu jako całości i dobra jego
                ponad
                wszystko nie stawia, nie można uważać za narodowe żywiołów, które odrzucają samą
                ideę polską, jako ideę narodowo-państwową, które chcą naród nasz sprowadzić na
                poziom niepaństwowego, niepolitycznego szczepu, zespolić go moralnie z obcą
                państwowością, lub które, uwiedzione płytkim doktrynerstwem, chcą przyszłość jego
                utopić w urojonym, przez jałową wyobraźnię spłodzonym, wszechludzkim zbrataniu, nie
                można dawać prawa obywatelstwa w życiu publicznym tym, którzy wrogo się odnoszą do
                samej idei rządu w narodzie i narodowej karności, którzy świadomie pracują nad
                rozbiciem narodu na wewnątrz, by go zrobić na zewnątrz bezwładnym.
            </p>
            <p class="chapter-content">Do jedności nigdy się nie dochodzi godzeniem dążeń najsprzeczniejszych,
                łączeniem ognia z wodą, ale zszeregowaniem tych, którzy mocno przy danej idei stoją i
                zmuszeniem do posłuszeństwa tych, którzy jej dobrowolnie uznać nie chcą. Naród
                dopiero wtedy jest panem swoich losów, gdy nie tylko ma wielu dobrych synów, ale gdy
                posiada dostateczną siłę, by złych utrzymać w karbach.</p>
            <p class="chapter-content">Nigdy może od czasów upadku państwa polskiego nie byliśmy w położeniu tak
                dalece wymagającym od nas skupienia się i wytworzenia rządu wewnętrznego w
                narodzie. Dopóki państwa, które rozebrały Polskę, były spójne i silne, dopóty los nasz był
                ciężki, ale na swój sposób ustalony. Nie czuliśmy jako naród wielkiej potrzeby panowania
                nad swymi ruchami, bośmy w takie byli ujęci karby, że poruszenia szersze były
                niemożliwe. Czasem tylko zrywaliśmy się, by wstrząsnąć rozpaczliwie łańcuchami,
                którymi nas skuto, ale po to tylko, by upaść na powrót w bezwład całych pokoleń.</p>
            <p class="chapter-content">Ale historia nie stoi w miejscu. Wynosi ona nowe potęgi i przyprowadza do upadku
                stare. Austria pobita parokrotnie w wojnach, rozłożona na wewnątrz, stała się terenem
                walki najsprzeczniejszych interesów, wśród których i nasz narodowy mógłby odegrać
                pierwszorzędną rolę, gdybyśmy w tej dzielnicy byli dość spójni, gdybyśmy zdolni
                wytworzyć byli silny rząd wewnętrzny, oraz mieli żywioły, obejmujące sercem i umysłem
                widnokrąg spraw narodowych i zdolne poprowadzić istotnie narodową politykę. Dziś
                odbywa się dziejowej doniosłości przełom w mocarstwowym stanowisku i wewnętrznym
                ustroju Rosji. Musi on mieć za skutek głęboką zmianę w położeniu głównej części naszego
                narodu, zmianę, która da nam niezawodnie większą samodzielność, większą zdolność
                poruszeń.</p>
            <p class="chapter-content">Bierne dusze, dla których wszelkie zmiany w położeniu narodu do tego się
                sprowadzają, czy mu będzie usłane wygodne czy twarde łoże spoczynku, bądź
                spodziewają się, że przewrót w Rosji zdejmie z nas cały ucisk i przyniesie skończony
                ustrój autonomiczny, poza którym nic im do życzenia nie pozostanie, bądź twierdzą, że
                dla takich lub innych przyczyn niewiele się zmieni i położenie nasze zostanie ciężkim jak
                było. My, nie będąc ani z jednymi, ani z drugimi w zgodzie, twierdzimy, że będziemy mogli
                i będziemy musieli sami o sobie coraz więcej myśleć i sami los swój urabiać.</p>
            <p class="chapter-content">Według naszego mniemania przed nami wcale nie otwiera się okres wygodnego
                spoczynku na łonie konstytucji i autonomii ani doba przymusowego spokoju w murach
                więziennych. Wstępujemy bodaj w czasy bardzo niespokojne i zmienne, w których nie
                wolno nam zginąć, ale z których przeciwnie winniśmy wyjść zwycięsko. Nasza nawa
                narodowa zmuszona będzie żeglować po burzliwych morzach – musimy tedy opatrzyć jej
                wiązania, dać jej ster pewny i w silną dłoń go ująć. Musimy stworzyć rząd w narodzie i
                zdobyć dla niego ogólny posłuch.</p>
            <p class="chapter-content">Rząd ten powstać może tylko przez zaszeregowanie szczerze i silnie narodowych
                żywiołów wszystkich warstw społecznych</p>
        </div>
        <h1 class="section-title centered-text">Przewroty <br> <span class="section-subtitle">(Drukowane w czwartym
                wydaniu
                Myśli nowoczesnego Polaka, r. 1933)</span></h1>
        <h1 class="section-title" id="#18">Przewrót popowstaniowy</h1>
        <div class="chapter-container" id="18">
            <p class="chapter-content">Powstanie 1863/64 roku było pogrzebem kwestii polskiej: od chwili jego upadku
                wykreślono ją spośród spraw międzynarodowych. Nastąpił czterdziestoletni okres
                utrwalania się układu Europy, w którym miejsca na Polskę nie było. W tym czasie nic się
                w polityce międzynarodowej nie działo, co by mogło wskazywać, że to jest tylko okres
                przejściowy; przeciwnie, powszechnie się zdawało, że kwestia ta raz na zawsze złożona
                została do archiwów, że Polska to już tylko przeszłość. Politycy europejscy nie tylko
                przestali się nią interesować, ale zatracili o niej najelementarniejszą wiedzę.</p>
            <p class="chapter-content">Ten wszakże okres martwoty na zewnątrz, był w wewnętrznych dziejach Polski
                jednym z najważniejszych. Nie było w całej naszej przeszłości kilku dziesięcioleci, w ciągu
                których tak głębokie, tak rewolucyjne zmiany zaszłyby w samej budowie społeczeństwa i
                w jego psychice.</p>
            <p class="chapter-content">Zaszły one prawie jednocześnie we wszystkich trzech zaborach, w każdym
                odpowiednio do miejscowych warunków politycznych, społecznych i gospodarczych, nad
                całością ich wszakże panuje swą potęgą i szybkością przewrót, który się odbył w zaborze
                rosyjskim, ściślej mówiąc, w Królestwie Kongresowym.</p>
            <p class="chapter-content">Zabory pruski i austriacki były tylko skrawkami Polski, wprawdzie dużymi, ale
                nie
                stanowiącymi geograficznej całości, nie mogącymi nawet wytworzyć jednego ośrodka ku
                któremu ciążyłaby cała dzielnica. Natomiast Królestwo Kongresowe, główna część Polski,
                licząca przeszło dwa razy tyle Polaków, co każda z trzech pozostałych dzielnic (zabór
                pruski, Galicja i Kraj Zabrany), stanowiło geograficzną całość, z jednym wielkim
                ośrodkiem, Warszawą. Miało ono po rozbiorach bogatsze od innych dzielnic, pełniejsze
                życie, było po Kongresie Wiedeńskim odrębnym, w pewnej mierze nowoczesnym
                państwem, żyło na wyższej stopie umysłowej i utrzymywało bliższe stosunki z życiem
                Zachodu</p>
            <p class="chapter-content">W drugiej połowie stulecia dzielnica środkowa, skutkiem należenia do Rosji, w
                swych instytucjach politycznych o wiele więcej pozostawała w tyle za Europą niż zabory
                pruski i austriacki. Najważniejsza rzecz – ustrój pańszczyźniany przetrwał w niej aż do
                upadku ostatniego powstania.</p>
            <p class="chapter-content">Po uwłaszczeniu włościan, poprzedzonym przez zniesienie granicy celnej między
                Królestwem a Rosją, następuje w tym kraju gwałtowny przewrót gospodarczy.</p>
            <p class="chapter-content">Powstaje i rośnie szybko wielki przemysł fabryczny, oparty na węglu Zagłębia
                Dąbrowskiego i na rynkach z początku rosyjskich, a w dalszym ciągu i azjatyckich, do
                których wpływy rosyjskie sięgały. Wraz z nim rozwija się handel wschodni. Otwarło się
                dla kraju nowe, potężne źródło dochodów, wzrasta jego zamożność, a z nią pojemność
                jego rynku wewnętrznego. Kwitną rzemiosła, handel miejscowy, wreszcie wolne zawody.
                Rolnictwo, po krótkim, ciężkim okresie przystosowania się do nowoczesnych warunków
                produkcji, wchodzi na drogę szybkiego postępu i nowej pomyślności, którą zawdzięcza
                rozszerzającemu się rynkowi krajowemu.</p>
            <p class="chapter-content">Tym wielkim przemianom gospodarczym towarzyszy rewolucyjna w swej
                szybkości przebudowa społeczeństwa.</p>
            <p class="chapter-content">Szybko rośnie w liczbę mieszczaństwo przemysłowe, rzemieślnicze, handlowe,
                wreszcie pracująca w wolnych zawodach inteligencja. Powstaje liczna warstwa
                robotników przemysłowych. Jednocześnie zmiana warunków rolnictwa wyrzuca z ziemi
                znaczną część szlachty, nie mogącą się do tych warunków przystosować, zmienia się w
                niemałej mierze skład osobowy warstwy większych posiadaczy ziemskich, wreszcie ta
                większa własność, dominująca do ostatniego powstania w tym kraju, zmniejszona bardzo
                przez uwłaszczenie, zaczyna w ogromnej części topnieć przez parcelację. Nowy w swym
                charakterze żywioł, chłop-posiadacz, rośnie zarówno w liczbę, jako w siłę materialną, i,
                do niedawna ignorowany, zajmuje coraz wydatniejszą pozycję w życiu gospodarczym i
                społecznym, w końcu zaś skupia na sobie uwagę, jako wielka siła, podstawa narodowego
                bytu.</p>

            <p class="tab" id="tab47">47</p>

            <p class="chapter-content">W parze z tymi dwoma przewrotami: gospodarczym i społecznym, idzie trzeci,
                bodaj najgwałtowniejszy -rewolucja myśli polskiej. Była ona nieuniknionym ich skutkiem.</p>
            <p class="chapter-content">Szybkość, z jaką się odbywał ten przewrót w życiu kraju, ta przebudowa
                społeczeństwa i jego myśli, miała liczne strony słabe i pociągała za sobą różne
                niebezpieczeństwa. Fatalną wprost okolicznością było to, że ten przewrót rozpoczął się w
                chwili bankructwa politycznego sprawy polskiej. Wreszcie, ten postęp gospodarczy i
                społeczny odbywał się przy braku instytucji publicznych, przy ujęciu całkowitej kontroli
                życia w ręce rządu, bardzo pierwotnie pojmującego potrzeby tego życia, co musiało stać
                się źródłem licznych zboczeń.</p>
            <p class="chapter-content">Kraj nie był przygotowany do tych nagłych przemian, nie posiadał nawet
                odpowiedniego materiału ludzkiego do tworzenia nowego życia. Jego wielki przemysł i
                handel tworzyli Niemcy i Żydzi. Polacy musieli się dużo nauczyć, zanim zaczęli z tamtymi
                współzawodniczyć, a ucząc się od Niemców i Żydów, nie nauczyli się wszystkiego, czego
                potrzeba przemysłowcowi i kupcowi polskiemu. Po dziś dzień sfera wielkiego przemysłu
                i handlu, która zresztą nigdzie nie odznacza się cnotami obywatelskimi, w Polsce jest
                wyjątkowo nieobywatelską. Wzrost jej wpływu, kosztem dawnego wpływu szlachty, nie
                podnosił wartości społeczeństwa. Tamta miała – przy licznych swoich brakach – tradycje
                obowiązku obywatelskiego: wyraziły się one i w okresie popowstaniowym w licznym
                odłamie ziemiaństwa, który z dużym poświęceniem pracował dla przyszłości Polski, i w
                inteligencji miejskiej pochodzenia szlacheckiego, której dziełem właściwie było
                odrodzenie aspiracji polskich i polskiej myśli politycznej.</p>
            <p class="chapter-content">Rosnąca szybko warstwa oświecona, tzw. inteligencja, kształtowała się bardzo
                niejednolicie. Powstanie potężnie podcięło siłę cywilizacji polskiej na Litwie i Rusi.
                Skutkiem tego, w tych głównie stronach, zaczęła się zjawiać młodzież polska, zrywająca z
                tradycją do tego stopnia, że aż głosząca pogardę dla wszystkiego, co polskie. Żyła ona pod
                urokiem rewolucyjnej umysłowości rosyjskiej. Różnice cywilizacyjne i moralne między
                Polską zachodnią a wschodnią pogłębiły się, później zaczęły się one znów zacierać, ale
                nierychło jeszcze czas naprawi to, co te lata popowstaniowe zrobiły.</p>
            <p class="chapter-content">Znacznie głębsze rozbicie inteligencji polskiej wynikło z tłumnego
                wtargnięcia w
                jej szeregi Żydów. Przeprowadzona w przeddzień powstania reforma Wielopolskiego
                zniosła prawne przegrody między nimi a społeczeństwem polskim. Rzucili się wtedy do
                szkół średnich i uniwersytetów. Wytworzyli liczną inteligencję, biorącą udział w życiu
                polskim, wnoszącą w nie swoje tendencje, narzucającą mu swe upodobania i swe
                nienawiści, a w wypadkach nawet, w których usiłowali być jak najwięcej Polakami, nie
                mogącą się pozbyć swej odrębnej psychiki, swych instynktów. Ta inteligencja, w miarę,
                jak liczba jej rosła, stawała się coraz słabiej polska, a coraz mocniej żydowską. Wiele idei
                i wiele dążeń w tym kraju miałoby inne losy, gdyby nie rola Żydów i ich wpływ na
                umysłowość polską.</p>
            <p class="chapter-content">Przed powstaniem psychika polska była starą psychiką społeczeństwa
                rolniczego.
                Inteligencja polska wisiała właściwie przy szlachcie. W okresie popowstaniowym
                wytwarza się z ogromną szybkością nowoczesna psychika komercyjna. Jest to zbyt wielki
                przewrót duchowy, ażeby w tak krótkim czasie mógł się odbyć gruntownie. Następuje
                więc przeróbka powierzchowna, tandetna, polegająca w ogromnej mierze na tym, że
                ludzie pozbywają się dawnych cnót, a nie zdobywają nowych. Z gorliwością prozelitów
                wyrzekają się oni wierzeń, pojęć, sposobów postępowania, którymi dotychczas żyli, ale
                czasu nie mają na to, żeby się dobrze wychować w nowych pojęciach, tym bardziej zaś w
                nowych, pożytecznych nałogach.
            </p>

            <p class="tab" id="tab48">48</p>

            <p class="chapter-content">Jeszcze przed ostatnim powstaniem psychika inteligencji polskiej była wcale
                jednolita; w okresie popowstaniowym uległa ona głębokiemu rozbiciu. Wytworzyły się
                odłamy inteligencji tak mało wspólnego mające między sobą, jakby należały do różnych
                narodów. Ścierały się między sobą trzy jej typy: zachodni, wyrosły na tradycjach polskich
                i wpływach europejskich; wschodni, wychowany przez rewolucję rosyjską i jej literaturę;
                wreszcie żydowsko-polski, reprezentowany przez spolszczonych Żydów i zżydzonych
                Polaków. Ostatnie dwa w postępowaniu i nawet w ideach często zbliżały się do siebie, ile
                że w rewolucji rosyjskiej pierwiastek żydowski coraz silniejszą odgrywał rolę. Różnice
                między tymi trzema typami były o wiele głębsze, niż te, które wytworzył podział narodu
                pomiędzy trzy państwa. Stwierdzaliśmy to w naszych latach uniwersyteckich, kiedy
                porozumienie się z młodzieżą Galicji i Poznańskiego przychodziło nam o wiele łatwiej,
                aniżeli w naszej dzielnicy z młodzieżą typu wschodniego lub żydowsko-polskiego.</p>
            <p class="chapter-content">Fakt, że ten wielki przewrót w gospodarstwie, w budowie społecznej, wreszcie
                w
                myśli polskiej nastąpił w okresie bankructwa kwestii polskiej, jej pogrzebania w Europie
                i jej zduszenia w kraju, sprawił, że ta nowa myśl organizowała się bez udziału szerszych
                aspiracji polskich, a w znacznej mierze w duchu wrogim nie tylko tym aspiracjom, ale
                samej Polsce. Gdy te aspiracje na kilkanaście lat przed końcem stulecia zaczęły się
                odradzać w młodym pokoleniu, tylko mała część starszego była zdolna je zrozumieć. Co
                gorsza, podział duchowy na trzy typy sprawił, że znaczna część młodego pokolenia zajęła
                względem nich stanowisko skrajnie wrogie.</p>
            <p class="chapter-content">Tworzący się obóz narodowy rósł, organizował swą myśl i swe działanie w
                zaciętej
                walce wewnątrz społeczeństwa. Zwalczano go z najróżnorodniejszych stanowisk – w
                młodym pokoleniu głównie z socjalistycznego. Wprawdzie i wśród socjalistów wytworzył
                się odłam rzucający hasło niepodległej Polski, program wszakże, który to hasło głosił, tak
                mało miał wspólnego ze współczesnym położeniem międzynarodowym i z wewnętrznym
                położeniem Polski, że nie przedstawiał punktów stycznych z ruchem narodowym, ale był
                mu raczej biegunowo przeciwny</p>
            <p class="chapter-content">Wewnętrzny tedy przewrót popowstaniowy na skutek warunków, w których się
                odbywał, dał w wyniku takie rozbicie polityczne, jakiego nie przedstawiał żaden naród w
                Europie. Była wprawdzie chwila, kiedy Królestwo Kongresowe sprawiało wrażenie
                wielkiej politycznej jednolitości, mianowicie w czasie wyborów do świeżo ustanowionej
                Dumy rosyjskiej, kiedy wszystkie właściwie okręgi znalazły się w rękach jednego
                stronnictwa -narodowego. Była to wszakże jednolitość w znacznej mierze pozorna,
                wywołana zachowaniem się obozu narodowego wobec ruchu rewolucyjnego, który się
                silnie skompromitował; umiejętną organizacją stronnictwa, która skupiła w jego
                szeregach liczne żywioły, zresztą bardzo różnorodne i mało rozumiejące właściwe
                dążenia jej kierowników; wreszcie szeroką pracą obozu narodowego wśród ludu, która
                mu pozwoliła pociągnąć za sobą masy. Rozbicie duchowe i polityczne inteligencji i w owej
                chwili się nie zmniejszyło.</p>
            <p class="chapter-content">Tym sposobem kraj był jak najgorzej przygotowany do zbliżającej się chwili
                dziejowej, w której kwestia polska ponownie wystąpiła na arenie międzynarodowej i
                zjawiły się warunki odbudowania państwa.</p>
        </div>

        <h1 class="section-title" id="#19">Odbudowanie państwa</h1>

        <div class="chapter-container" id="19">
            <p class="chapter-content">Okres popowstanio9wy przyniósł Polsce wielki przewrót gospodarczy, społeczny
                i
                umysłowy, który znalazł najpotężniejszy wyraz w Królestwie Kongresowym. Innego
                rodzaju przewrotem było odbudowanie państwa na zjednoczonych ziemiach polskich.</p>
            <p class="chapter-content">I ten zarówno, jak tamten, nie odbył się w warunkach przyjaznych.
                Nieprzyjazne
                warunki tamtego polegały na tym, że odbywał się w dobie bankructwa kwestii polskiej,
                że wielkie aspiracje narodowe nie odgrywały w nim roli, że wskutek tego nie miał idei
                przewodniej, która się zjawiła dopiero pod jego koniec w młodym pokoleniu; że, z drugiej
                strony, zaszedł nagle, w społeczeństwie nie dość przygotowanym, nie mającym
                odpowiedniego materiału do podjęcia nowej pracy, skutkiem czego odbył się tandetnie,
                nadto przy potężnym udziale, w znacznej mierze pod przewodnictwem obcych żywiołów.
                To pociągnęło za sobą wykolejenie i rozbicie myśli polskiej.</p>
            <p class="chapter-content">Ta wykolejona i rozbita, z wielkim trudem zdobywająca się na samodzielność,
                dobrowolnie korząca się przed obcymi wpływami, ulegająca obcym podszeptom, a nawet
                rozkazom myśl polska była najnieprzyjemniejszym warunkiem dla sprawy odbudowania
                państwa. W tej sprawie, która wymagała jednolitego stanowiska całego narodu, Polacy
                dali światu obraz fatalnego rozbicia, walcząc w wielkiej wojnie po dwóch przeciwnych
                stronach i prowadząc dwie, przeciwne sobie polityki.
            </p>
            <p class="chapter-content">To rozbicie w połączeniu z niskim poziomem pojęć politycznych, a jednocześnie
                z
                brakiem wielkich aspiracji narodowych w szerokich kołach społeczeństwa sprawiło, że
                po odbudowaniu państwa społeczeństwo okazało się nieprzygotowane ani moralnie, ani
                umysłowo, by w nim umieć żyć, nim rządzić i jego sprawami kierować. Ten wielki
                przewrót był zbyt niespodzianym dla większości i odbudowanie państwa w tych
                rozmiarach stało się udziałem pokolenia, które okres popowstaniowy jak najgorzej do
                korzystania z niego przygotował. Dopiero nowe pokolenie, wyrastające we własnym
                państwie, zaczyna rozumieć rzeczy, których starsze do śmierci już się nie nauczy.</p>
            <p class="chapter-content">Nadto, odbudowanie naszego państwa nastąpiło w niesłychanie trudnych
                warunkach zewnętrznych. Ujrzało ono świat wśród chaosu rewolucji, otaczającej je
                dookoła i wdzierającej się do niego, w atmosferze najmniej sprzyjającej zakładaniu
                zdrowych podwalin pod byt państwowy. Przypadło mu na długo sąsiadować z Rosją
                bolszewicką, co nie może się obejść bez silnego wpływu na polskie obyczaje polityczne.
                Wreszcie – co miało na razie największe znaczenie, a czego nawet najlepsi, najrozumniejsi
                ludzie w Polsce nie widzieli – ten sam traktat, który dał Polsce stanowisko wśród
                niepodległych narodów europejskich i uznał jej zachodnie granice, dające jej pozycję
                wielkiego państwa, był w swoich podstawach wyrazem zwycięstwa ideologii
                amerykańsko-masońskiej oraz interesów międzynarodowego żydostwa. Zwyciężyły te
                żywioły, których cele nie pozwalały dopuścić do zorganizowania Polski na zdrowych,
                silnych podstawach. Dotychczas nie rozumiemy, że to, co się dzieje w odbudowanej Polsce
                od jej początku, jest wynikiem nie tylko ścierania się jej sił wewnętrznych, ale również w
                niemałej mierze działania wpływów obcych.
            </p>

            <p class="tab" id="tab49">49</p>

            <p class="chapter-content">Te zwycięskie w drugiej połowie wojny żywioły patrzyły przeważnie na dzieło
                traktatu wersalskiego, gdy chodzi o zachodnie granice Polski, jako na tymczasowe. Liczyły
                one na to, że przy słabości Polski, przy panującym w niej rozbiciu, uda się to dzieło
                odrobić. Toteż, przeszkadzając wszelkimi sposobami zorganizowaniu się Polski na
                mocnych podstawach, jednocześnie, nazajutrz po zawarciu pokoju rozpoczęły kampanię
                na rzecz rewizji naszej granicy zachodniej na najważniejszym punkcie. Chyba mieliśmy
                dość dowodów na to, że źródła tej kampanii leżą nie tylko w Niemczech. Naiwnością
                byłoby przypuszczać, że ci, którzy tę kampanię w różnych krajach prowadzą, nie wiedzą,
                o co chodzi; zdają sobie na ogół sprawę z tego, że oderwanie od Polski Pomorza, to zamach
                na jej niepodległość, to oddanie jej pod władzę Niemiec, otwarcie Niemcom drogi do
                całkowitego jej ujarzmienia. Dlatego właśnie prowadzą ją z taką energią.
            </p>
            <p class="chapter-content">Odbudowanie Polski, przywrócenie narodowi polskiemu samoistnej roli w życiu
                Europy nie jest jeszcze procesem zakończonym. Nie jest nim również ze względu na
                stosunki wewnętrzne w odbudowanym państwie, ukształtowane w ogromnej mierze pod
                obcymi wpływami. Wiele jeszcze musi się zmienić, zanim Polacy staną się naprawdę
                niepodległym narodem.</p>
            <p class="chapter-content">Nieprzyjemna to prawda dla narodu, który w przeszłości wypiastował sobie
                ideał
                „spoczywania na łonie wolnej ojczyzny”, a potem, pod wpływem przemian gospodarczych
                i społecznych okresu popowstaniowego, przekształcił go w pragnienie żerowania na polu
                wolnej Polski, zbierania z niego zysków, które przedtem wrogowie zbierali, bez
                obowiązku poświęceń dla ojczyzny, bez wysiłków ku zabezpieczeniu jej niezawisłości, ku
                zdobyciu potężnego stanowiska wśród narodów Europy.</p>
            <p class="chapter-content">I oto w dobie, gdyśmy do wielkiego przewrotu w naszym życiu, do odbudowania
                własnego państwa, nie zdołali się jeszcze przystosować – rozpoczął się przewrót nowy,
                tym razem obejmujący cały świat naszej cywilizacji, tylko w różnych jej krajach mniej lub
                więcej różną przybierający postać.</p>
        </div>

        <h1 class="section-title" id="#20">Kryzys cywilizacji europejskiej</h1>

        <div class="chapter-container" id="20">
            <p class="chapter-content">Przewrót dzisiejszy w świecie znany jest ogólnie pod mianem kryzysu
                gospodarczego. Coraz więcej wszakże faktów świadczy, że załamanie się postępu
                gospodarczego, z którego cywilizacja nasza była taka dumna, jest wprawdzie wynikiem
                szeregu faktów gospodarczych, które sam ten postęp zrodził, pierwsze atoli jego
                przyczyny leżą o wiele głębiej. Te podstawy moralne, umysłowe i polityczne, na których
                wyraźnie już całkiem od półtora stulecia usiłowano oprzeć byt i postęp naszej cywilizacji,
                dziś się łamią i okazują niezdolnymi do podtrzymania jej gmachu.</p>
            <p class="chapter-content">Umysłowość europejska (a tym bardziej amerykańska) okazała się dotychczas
                niezdolna do zrozumienia, że świat nasz stoi wobec czegoś większego, niż „kryzys”,
                „depresja”, czy nawet „katastrofa” gospodarcza; że rośnie przed nim olbrzymie
                zagadnienie, wykraczające daleko poza krąg widzenia finansistów i ekonomistów, od
                których wystraszony ogół oczekuje wytknięcia dróg w zwiększającym się z dnia na dzień
                chaosie. Jak się okazuje, nie są oni zdolni nie tylko tych dróg wskazać, ale nawet wyjaśnić,
                co się właściwie dzieje.</p>
            <p class="chapter-content">Od zdania sobie sprawy z tego, co się dzieje, trzeba zacząć. Gdy do niego
                dojdziemy,
                może stanie się dla nas jasnym, że dzieje się wiele rzeczy, które przyjść musiały, że
                zachodzą w naszym świecie przemiany konieczne, nieuniknione, których żadne wysiłki
                ludzkie nie zdołają oddalić. Wtedy na miejsce tak powszechnego dziś pytania, jak walczyć
                z zanikaniem dotychczasowych warunków bytu stanie inne: jak się przystosować do
                nowych, wytwarzających się obecnie warunków?</p>
            <p class="chapter-content">Być może, iż wielu ludziom nie sądzono zajść tak daleko, że do śmierci już
                będą
                żyli
                marzeniami o powrocie do dawnych czasów. Będą się czepiali każdej sposobności do
                wzmocnienia swej wiary w ten powrót. Historia nie posuwa się naprzód z ustaloną, jak w
                maszynie, szybkością. Procesy dziejowe postępują z wahaniami i cofaniami się. Jeżeli dziś
                np. stwierdzamy, że na naszych oczach odbywa się rozkład dotychczasowego system u
                gospodarczego, to nie znaczy, żeby ten proces miał iść ciągle z jednakową szybkością, żeby
                jutro nie miał pójść szybciej lub wolniej, żeby się nie miał nawet czasowo zatrzymać, żeby
                nie mogła nastąpić chwilowa poprawa. Taka chwilowa poprawa dla mnóstwa ludzi będzie
                „końcem kryzysu”, będzie znakiem, że wszystko wraca do dawnych, dobrych czasów. Na
                to, żeby uniknąć takich złudzeń, hamujących postęp myśli ludzkiej, przeróbkę jej pojęć i
                podążanie jej za przemianami życia – jest tylko jeden środek: wiedza. Czas już jest
                przystąpić do tego, czego jeszcze naprawdę w żadnym kraju nie zaczęto, mianowicie,
                zorganizować gruntowne i wszechstronne badanie zjawiska, które nazwano „kryzysem”,
                zanalizować je we wszystkich jego składnikach, nie zamykając się w zakresie faktów
                gospodarczych, wykryć związki między zjawiskami, należącymi do najrozmaitszych,
                najodleglejszych od siebie dziedzin, sięgnąć do przeszłości, wykryć źródła wielu faktów,
                które bez tego pozostaną niezrozumiałymi. Praca to nie na jednego człowieka a i dla wielu
                niełatwa, tym bardziej, że dla pełności obrazu trzeba by wydobyć na światło dzienne wiele
                faktów, skrzętnie ukrywanych w cieniu.</p>
            <p class="chapter-content">Stąd wszakże, iż praca ta będzie trudna, nie wynika, żeby się należało przed
                nią
                cofać. Tu chodzi o nie byle jakie zagadnienie, o przyszłość całej naszej cywilizacji, która to
                przyszłość staje przed nami dziś pod znakiem zapytania.</p>
            <p class="chapter-content">Dopiero, zbadawszy i zrozumiawszy zjawisko, można zająć wobec niego należytą
                postawę.</p>
            <p class="chapter-content">Dowiedziawszy się, co w dzisiejszym złym jest przemijające, będziemy
                wiedzieli,
                co trzeba przeczekać i czego koniec przyśpieszać. Natomiast tam, gdzie dojrzymy
                nieunikniony przewrót, trwałą zmianę warunków dziejowych, łatwo zrozumiemy nasze
                zadania. Do nas należy ocenić tę zmianę, jej wartość dla nas, i jak najlepiej do niej się
                przystosować, by jak najmniej być jej ofiarą, a jak najwięcej z niej skorzystać dla swego
                dobra. Chodzi tu zarówno o dobro narodu, dla którego szybko się zmieniają warunki bytu
                w świecie, jak o dobro jednostek, które w licznych wypadkach – będą musiały dużo się
                nauczyć i zrozumieć, ażeby w wytwarzających się obecnie warunkach znaleźć dla siebie
                miejsce w życiu społeczeństwa.</p>

            <p class="tab" id="tab50">50</p>

            <p class="chapter-content">Jednostka przystosowana do życia, umiejąca w nim znaleźć swe miejsce,
                zużytkować w twórczej czy wytwórczej pracy swe zdolności, jest siłą, składającą się wraz
                z innymi na potęgę narodu i na jego cywilizacyjną wartość. Jednostka nie przystosowana
                do danego ustroju życia, nie dająca się w jego pracy zużytkować, wykolejona, jest
                ciężarem dla narodu, utrudniającym mu zdrowe życie i hamującym jego pochód ku lepszej
                przyszłości. Liczba takich jednostek, wysadzonych z siodła, rośnie na skutek obecnej
                katastrofy z przerażającą szybkością we wszystkich krajach naszej cywilizacji i na
                wszystkich poziomach kultury. Wróży to dla naszego świata tragiczne przejścia – dla
                niejednego narodu szybką degradację jego roli.
            </p>
            <p class="chapter-content">Jeżeli pokoleniu, które się już mocno zrosło z dotychczasowymi warunkami
                życia,
                trudno się pogodzić z myślą, że te warunki zanikają, jeżeli przewrót w jego życiu dokonuje
                się pod przymusem, pod naciskiem twardej konieczności, jeżeli dla mnóstwa ten przewrót
                jest wielką tragedią, z dnia na dzień coraz większą – to trzeba wszystko zrobić, ażeby inny
                był los pokoleń nowych, przygotowujących się dopiero do wejścia w życie. Muszą one być
                tak przygotowane, ażeby w nowych, dziś wytwarzających się warunkach umiały znaleźć
                dla siebie miejsce, ażeby umiały swą pracą budować pomyślność i potęgę narodu, miast
                dostarczać mu wykolejeńców, nieszczęśliwych i będących nieszczęściem kraju.</p>
            <p class="chapter-content">Musi zajść głęboki przewrót w wychowaniu młodzieży. Dokonać go wszakże
                można we właściwym kierunku tylko wtedy, gdy poznamy we wszystkich jego
                przejawach i dostatecznie zrozumiemy ten przewrót w życiu, który się obecnie odbywa.
                Inaczej, w dalszym ciągu dzieci będą wychowywane i młodzież nasza będzie się kształciła
                do życia takiego, jakie było, a nie do takiego, jakie będzie.</p>
            <p class="chapter-content">Obecny przewrót, który, jak się zapowiada, znajduje się dopiero w początkach
                i ma
                przed sobą długą jeszcze drogę do przebycia, aczkolwiek obejmuje cały świat naszej
                cywilizacji, w każdym kraju przybiera swoistą postać i w każdym niezawodnie da
                odmienne w znacznej mierze wyniki.</p>
            <p class="chapter-content">Nas przede wszystkim obchodzi, czym on jest dla naszej ojczyzny; jednak nie
                może
                nam być obojętnym, czym jest dla cywilizacji europejskiej. Zresztą bez zrozumienia jego
                ogólnego charakteru, nigdy nie ocenimy należycie jego znaczenia dla naszego narodu i nie
                będziemy zdolni przewidzieć dalszego jego rozwoju.</p>
            <p class="chapter-content">Nie tu miejsce na wykład o „kryzysie”, na powiedzenie nawet tego, co na
                podstawie
                dotychczas stwierdzonych faktów można o nim powiedzieć. Tak potężne zjawisko i tak
                wielkie zagadnienie, które z niego się rodzi, to przedmiot, z którym nie można się załatwić
                na kilkunastu czy kilkudziesięciu stronicach. Nie jest ono dotychczas gruntownie badane,
                nie są nawet dokładnie stwierdzone i zsumowane fakty, w których się zjawisko wyraża; z
                drugiej zaś strony, proces znajduje się w pełnym biegu, każdy nieomal dzień przynosi
                nowe fakty, nowy materiał do jego poznania i zrozumienia.</p>
            <p class="chapter-content">Chodzi tu tylko o stwierdzenie, że żyjemy w dobie wielkiego przewrotu,
                zmieniającego warunki bytu narodów i jednostek, a tym samym zmuszającego nas do
                przeróbki pojęć o zadaniach, które przed nami leżą. Ten przewrót różnie się wyraża w
                różnych krajach, skąd wniosek, że nie możemy czekać na wskazówki od innych narodów,
                za którymi przywykliśmy podążać, ale sami musimy znaleźć drogi dla siebie.</p>
            <p class="chapter-content">Ważniejszy jeszcze powód do samodzielności w pojmowaniu przewrotu i naszych
                zadań wobec niego leży w tym, że ma on do zburzenia o wiele więcej na Zachodzie, niż u
                nas, że jego przebieg musi być tam o wiele trudniejszy, gdyż to, co w nim ginie, o wiele jest
                potężniejsze i o wiele głębiej zakorzenione w narodach, kroczących dotychczas na czele
                naszej cywilizacji. Grozi on im stopniową degradacją z zajmowanej dotychczas przez nie
                pozycji, co ani nie ułatwia im zrozumienia istoty przewrotu, ani nie zachęca do wytyczania
                dróg nowych, po których innym, młodszym cywilizacyjnie narodom łatwiej będzie
                naprzód się posuwać.</p>

            <p class="tab" id="tab51">51</p>

            <p class="chapter-content">Zresztą, wszelkie próby wspólnego ratowania się przed katastrofą zawodzą, a
                beznadziejność zapanowująca w tym względzie doprowadza coraz wyraźniej do głośno
                już wypowiadanego wniosku, że każdy naród w tej przełomowej dobie musi radzić sobie,
                jak umie.</p>
            <p class="chapter-content">Nie możemy tedy dziś marzyć o „spoczynku na łonie wolnej ojczyzny”. Żaden
                bodaj
                moment dziejowy nie wymagał od nas takiego wysiłku myśli i czynu. Obowiązek tego
                wysiłku spada przede wszystkim na młodsze pokolenia, raz dlatego, że pokolenia starsze
                nie były do wielkich zadań wychowane, po wtóre, że myśl ich tak ugrzęzła w pojęciach
                ubiegłej doby, iż nabycie nowych staje się dla nich bardzo trudne.</p>
            <p class="chapter-content">Nigdy na młodsze pokolenia nie spadało tak wielkie zadanie, jak w dobie
                obecnej
                – zadanie względem swego narodu i względem samych siebie. Nigdy im tak nie groziło, że
                zgubią się w chaosie zdezorganizowanego życia, w ogromie wyrastających przed nimi,
                nierozwiązanych zagadnień.</p>
            <p class="chapter-content">Doba przewrotu, w którym starsze cywilizacyjnie, potężne narody słabną i
                maleją,
                otwiera młodszym i dotychczas słabym widoki na większą rolę w świecie. Do zdobycia
                wszakże tej roli nie wystarczą im przyjazne warunki zewnętrzne. Trzeba do tego energii
                zbiorowej narodu i rozumu, tą energią kierującego.</p>
            <p class="chapter-content">Energia i rozum narodów, to nie są rzeczy przypadkowe. Zjawiają się one tam,
                gdzie naród jest zwarty, mocno moralnie związany, a giną tam, gdzie tradycyjne węzły
                narodowe ulegają rozkładowi. Historia dostarcza wielu przykładów, gdzie naród
                nieliczny i ubogi zdobywał sobie wielkie miejsce w świecie, dzięki temu, że wiązały go
                wewnątrz ścisłe węzły moralne, które mu dawały potężną wolę i mądrość praktyczną.</p>
            <p class="chapter-content">Toteż najjaśniejszym zjawiskiem naszego życia jest ten silny prąd w naszych
                młodszych pokoleniach do budowania życia na tradycyjnych podstawach narodowych, do
                zacieśnienia węzłów moralnych, czyniących naród zwartą całością, do wymiecenia z życia
                pierwiastków rozkładu, które duszę narodu plugawią i siły jego paraliżują.</p>
            <p class="chapter-content">Spotężnienie tego prądu i konsekwentnie prowadzona przezeń praca da narodowi
                energię i rozum, potrzebne do sprostania wielkim, spadającym nań dzisiaj zadaniom.</p>
            <p class="chapter-content">Życie naszego narodu w ostatnich pokoleniach ulega potężnym przewrotom, które
                tak szybko po sobie następują, że nie ma on czasu na przystosowanie się do
                wytwarzanych przez nie nowych warunków bytu: zaledwie społeczeństwo zaczęło się
                przeobrażać pod wpływem przemian w jego życiu, przychodzi przewrót nowy i nowe,
                wytworzone przezeń warunki. Wynikiem tego są instytucje niedokończone, kulejące,
                niedokończone, niezgrane działania, wreszcie ludzie niedokończeni, niezdatni do
                sprawnego pełnienia swych obowiązków.</p>
            <p class="chapter-content">Charakter dzisiejszego przewrotu, zachodzącego w całym świecie, sprawia, że
                to
                właśnie niedokończenie wczorajszych przeobrażeń w naszym społeczeństwie ułatwia
                dziś Polsce przystosowanie się do nowych warunków.</p>

            <p class="tab" id="tab52">52</p>

            <p class="chapter-content">Szybki rozwój handlu w ubiegłej dobie szedł w parze z równie szybkim postępem
                duchowej komercjalizacji narodów. Odbywała się ona i w naszym społeczeństwie, ale w
                porównaniu z innymi narodami rozpoczęła się bardzo późno – właściwie dopiero w
                okresie popowstaniowym. Pozostaliśmy i w tym względzie niedokończonymi</p>
            <p class="chapter-content">Dziś świat w tej dziedzinie się cofa: handel upada z o wiele większą
                szybkością,
                niż
                poprzednio wzrastał. Wiele danych wskazuje, że nie wróci on już do tego rozkwitu, w
                jakim się znajdował w tak niedawnych jeszcze latach. Zbliżają się warunki, do których
                najtrudniej będzie się przystosować i materialnie, i moralnie narodom najbardziej
                posuniętym w rozwoju handlu i najbardziej duchowo skomercjalizowanym. To, co było
                niższością Polski, może się stać jej wyższością, o ile będzie właściwie przez nas
                zrozumiane i wyrazi się czynnie, w organizacji nowej pracy</p>
            <p class="chapter-content">Jest tylko jedna część ludności naszego kraju, dla którego przemiana ta
                niesie
                nieodwołalną klęskę. Są to Żydzi, którzy przez samo swe istnienie w Polsce, zwłaszcza w
                tak olbrzymiej liczbie wytwarzają najcięższe dla niej zagadnienie.
            </p>
            <p class="chapter-content">Ten najbardziej skomercjalizowany od niepamiętnych czasów żywioł, który w
                potężnej mierze się przyczynił do skomercjalizowania Europy, na skutek obecnego
                przewrotu traci grunt pod nogami. Dziś jeszcze, w tym chaosie, który zapanował w
                stosunkach handlowych, i w którym obniżył się niesłychanie poziom etyki handlowej,
                robi on spore zdobycze, opanowuje nowe placówki nie tylko u nas, ale i na Zachodzie. W
                miarę wszakże, jak poszczególne kraje będą się wydobywały z tego chaosu i nowe
                warunki bytu będą się uwydatniały, zacznie się szybko zbliżać koniec ich kariery. Będzie
                to koniec kariery nie tylko handlowej, ale i politycznej. Coraz mniej będzie ludzi,
                trzymanych przez nich w kieszeni, a tym samym coraz mniej zamykających oczy na
                niebezpieczeństwo żydowskie dla narodów.</p>
            <p class="chapter-content">Tak tedy przewrót obecny otwiera przed Polską widoki szybkiego wzrostu jej
                znaczenia w stosunku do innych narodów, a jednocześnie wejścia na drogę prowadzącą
                do rozwiązania nierozwiązalnej dotychczas, a tak fatalnej dla losów naszego narodu
                kwestii żydowskiej.</p>
            <p class="chapter-content">Zrozumienie tego i płynąca stąd wiara w przyszłość ojczyzny winna w tej
                trudnej
                dobie zdwoić naszą energię, naszą zdolność do płodnego czynu.</p>
        </div>

    </div>
    <script src="../js/book.js"></script>
</body>

</html>